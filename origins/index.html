<!DOCTYPE html>
<html lang="uk">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>Витоки Fallout</title>
    <link rel="stylesheet" href="https://fonts.googleapis.com/css2?family=Play&family=IBM+Plex+Mono&display=swap">
    <link rel="icon" href="img/favicon.png" type="image/png">
    <style>
        /* Базові стилі */
        :root {
          --main-bg-color: #f2f0e6;
          --main-text-color: #333333;
          --heading-color: #3d5a80;
          --link-color: #4a7c59;
          --link-hover-color: #39603d;
          --border-color: #c9c5b5;
          --code-bg-color: #e8e6da;
          --table-alt-bg: #eae8de;
          --table-header-bg: #dbd9cc;
          --blockquote-border: #999990;
          --blockquote-text: #555555;
          --button-bg: #4a7c59;
          --button-hover-bg: #39603d;
          --button-text: #ffffff;
          --form-border: #c9c5b5;
          --form-focus: #3d5a80;
          --footnote-bg: #eae8de;
          --toc-bg: #eae8de;
          --control-panel-bg: rgba(242, 240, 230, 0.8);
          --author-text-color: #4a6670;
          --quote-bg-color: #eceae0;
          --quote-border-color: #4a7c59;
        }

        /* Темна тема */
        [data-theme="dark"] {
          --main-bg-color: #1e1e1e;
          --main-text-color: #e0e0e0;
          --heading-color: #81a1c1;
          --link-color: #8fbcbb;
          --link-hover-color: #88c0d0;
          --border-color: #4c566a;
          --code-bg-color: #2e3440;
          --table-alt-bg: #2e3440;
          --table-header-bg: #3b4252;
          --blockquote-border: #4c566a;
          --blockquote-text: #d8dee9;
          --button-bg: #5e81ac;
          --button-hover-bg: #81a1c1;
          --button-text: #eceff4;
          --form-border: #4c566a;
          --form-focus: #88c0d0;
          --footnote-bg: #2e3440;
          --toc-bg: #2e3440;
          --control-panel-bg: rgba(30, 30, 30, 0.8);
          --author-text-color: #88c0d0;
          --quote-bg-color: #292e39;
          --quote-border-color: #81a1c1;
        }

        /* Загальні стилі */
        body {
          background-color: var(--main-bg-color);
          color: var(--main-text-color);
          font-family: "Play", "Segoe UI", sans-serif;
          line-height: 1.6;
          margin: 0 auto;
          padding: 20px;
          max-width: 1000px;
          transition: background-color 0.3s ease, color 0.3s ease;
        }

        /* Заголовки */
        h1, h2, h3, h4, h5, h6 {
          color: var(--heading-color);
          font-family: "Play", "Segoe UI", sans-serif;
          margin-top: 1.5em;
          margin-bottom: 0.5em;
          transition: color 0.3s ease;
        }

        h1 {
          border-bottom: 2px solid var(--border-color);
          font-size: 2em;
          padding-bottom: 0.3em;
        }

        h2 {
          border-bottom: 1px solid var(--border-color);
          font-size: 1.7em;
          padding-bottom: 0.2em;
        }

        h3 {
          font-size: 1.4em;
        }

        h4 {
          font-size: 1.2em;
        }

        h5 {
          font-size: 1.1em;
        }

        h6 {
          font-size: 1em;
          font-style: italic;
        }

        /* Параграфи і текст */
        p {
          margin: 1em 0;
        }

        /* Посилання */
        a {
          color: var(--link-color);
          text-decoration: none;
          transition: color 0.2s ease;
        }

        a:hover {
          color: var(--link-hover-color);
          text-decoration: underline;
        }

        /* Зображення з підписом */
        figure {
          margin: 1em 0;
          text-align: center;
        }

        figure img {
          max-width: 100%;
          max-height: 500px;
          border-radius: 5px;
        }

        figcaption {
          font-style: italic;
          color: var(--blockquote-text);
          margin-top: 0.5em;
        }

        /* НОВІ СТИЛІ для розміщення зображень поруч */
        .image-row {
          display: flex;
          justify-content: space-between;
          gap: 20px;
          margin: 1.5em 0;
          flex-wrap: wrap;
        }

        .image-row figure {
          flex: 1;
          min-width: 200px;
          margin: 0;
        }

        /* Для трьох зображень в ряд */
        .image-row.three-images figure {
          flex-basis: 30%;
        }

        /* Адаптивність для зображень поруч */
        @media (max-width: 768px) {
          .image-row {
            flex-direction: column;
          }
          
          .image-row figure {
            width: 100%;
            margin-bottom: 1em;
          }
        }

        /* Виноски */
        .footnote {
          font-size: 0.9em;
          vertical-align: super;
          color: var(--link-color);
          text-decoration: none;
          cursor: pointer;
        }

        .footnotes {
          margin-top: 2em;
          padding-top: 1em;
          border-top: 1px solid var(--border-color);
        }

        .footnote-item {
          font-size: 0.8em;
          margin-bottom: 0.5em;
          padding-left: 20px;
          padding-right: 10px;
          padding-top: 5px;
          padding-bottom: 5px;
          background-color: var(--footnote-bg);
          border-radius: 3px;
          transition: background-color 0.3s ease;
        }

        .footnote-backref {
          margin-left: 0.5em;
        }

        /* Зміст */
        .toc {
          background-color: var(--toc-bg);
          border: 1px solid var(--border-color);
          border-radius: 5px;
          padding: 15px;
          margin: 20px 0;
          transition: background-color 0.3s ease;
          cursor: pointer;
        }

        .toc-title {
          font-weight: bold;
          font-size: 1.2em;
        }

        .toc ul {
          list-style-type: none;
          padding-left: 15px;
        }

        .toc li {
          margin-bottom: 5px;
        }

        .toc a {
          display: block;
          padding: 3px 0;
          color: var(--link-color);
          text-decoration: none;
        }

        .toc a:hover {
          color: var(--link-hover-color);
          text-decoration: underline;
        }

        /* Таблиці - оновлено */
        table {
          border-collapse: collapse;
          width: 100%;
          margin: 1em 0;
          border: 1px solid var(--border-color);
        }

        th, td {
          padding: 8px 12px;
          text-align: left;
          border: 1px solid var(--border-color);
        }

        th {
          background-color: var(--table-header-bg);
          font-weight: bold;
        }

        tr:nth-child(even) {
          background-color: var(--table-alt-bg);
        }

        caption {
          margin-bottom: 10px;
          font-style: italic;
        }

        /* Авторська пряма мова - НОВИЙ БЛОК */
        .author-speech {
          width: 90%;
          margin: 1.5em auto;
          font-style: italic;
          color: var(--author-text-color);
          transition: color 0.3s ease;
          position: relative;
        }

        /* Цитати - НОВИЙ БЛОК */
        .quote-block {
          background-color: var(--quote-bg-color);
          border-left: 5px solid var(--quote-border-color);
          padding: 5px 20px;
          margin: 1.5em 0;
          border-radius: 3px;
          transition: background-color 0.3s ease, border-color 0.3s ease;
        }

        .quote-block cite {
          display: block;
          margin-top: 10px;
          font-style: italic;
          font-weight: bold;
          text-align: right;
        }

        /* Кнопки внизу - оновлено */
        .control-panel {
          position: fixed;
          right: 20px;
          bottom: 20px;
          display: flex;
          flex-direction: column;
          gap: 10px;
          background-color: var(--control-panel-bg);
          padding: 10px;
          border-radius: 5px;
          z-index: 1000;
          backdrop-filter: blur(5px);
          transition: background-color 0.3s ease;
        }

        .control-button {
          background-color: var(--button-bg);
          color: var(--button-text);
          border: none;
          border-radius: 4px;
          cursor: pointer;
          transition: background-color 0.2s ease, color 0.2s ease;
          text-align: center;
          font-size: 16px;
          font-weight: bold;
          width: 40px;
          height: 40px;
          display: flex;
          align-items: center;
          justify-content: center;
          text-decoration: none;
          padding: 0;
        }

        .control-button:hover {
          background-color: var(--button-hover-bg);
          color: var(--button-text);
        }

        /* Адаптивний дизайн */
        @media (max-width: 768px) {
          body {
            padding: 15px;
          }
          
          .control-panel {
            right: 10px;
            bottom: 10px;
          }
        }
        
    </style>
</head>
<body>
    <header>
        <h1 id="article-title">Витоки Fallout</h1>
        <p><em>(наскільки мені не зраджує пам'ять)</em></p>
        <p class="article-meta"><b>Автор</b>: Р. Скотт Кемпбелл</p>
        <p class="article-meta"><b>Редактор</b>: Міхал «Deadlus» Бєлержевський</p>
        <p class="article-meta"><b>Перекладач</b>: a_mental_cancer</p>
        <p class="article-meta"><b>Оригінальний текст</b>: <a href="https://fallout.wiki/wiki/Fallout_Developer_Statements/The_Origins_of_Fallout_-_Part_1">The Origins of Fallout</a></p>
    </header>
    
    <details class="toc" id="begin">
        <summary class="toc-title">Зміст</summary>
        <ul>
            <li><a href="#section1">Частина I</a>
                <ul>
                    <li><a href="#section1-1">Все почалося з Wasteland</a></li>
                    <li><a href="#section1-2">Потім я отримав роботу мрії</a></li>
                    <li><a href="#section1-3">Interplay</a></li>
                    <li><a href="#section1-4">Та не в тому сенсі...</a></li>
                </ul>
            </li>
            <li><a href="#section2">Частина II</a>
                <ul>
                    <li><a href="#section2-1">Цвіт полишає троянду</a></li>
                    <li><a href="#section2-2">Що за GURPS?</a></li>
                </ul>
            </li>
            <li><a href="#section3">Частина III</a>
                <ul>
                    <li><a href="#section3-1">Як створити «типову історію»?</a></li>
                </ul>
            </li>
            <li><a href="#section4">Частина IV</a>
                <ul>
                    <li><a href="#section4-1">Ні, справді, що за гру ми робимо?</a></li>
                    <li><a href="#section4-2">Народження сховища!</a></li>
                </ul>
            </li>
            <li><a href="#section5">Частина V</a>
                <ul>
                    <li><a href="#section5-1">Чому я не можу видертися на стіну?</a></li>
                    <li><a href="#section5-2">Похмурість як форма комедії</a></li>
                    <li><a href="#section5-3">Я хочу бути харизматичним хлопаком!</a></li>
                    <li><a href="#section5-4">Представляємо технологію «Розмазало по стінах»™</a></li>
                    <li><a href="#section5-5">Я можу сказати «срака»!</a></li>
                </ul>
            </li>
            <li><a href="#section6">Частина VI</a>
                <ul>
                    <li><a href="#section6-1">Мисліть масштабно! Але не настільки...</a></li>
                    <li><a href="#section6-2">Але я хочу спокусити всіх!</a></li>
                    <li><a href="#section6-3">Рольові ігри — це складно</a></li>
                    <li><a href="#section6-4">GURPS стає проблемою</a></li>
                    <li><a href="#section6-5">Пам'ятайте, діти: доводьте справи до кінця</a></li>
                </ul>
            </li>
            <li><a href="#section7">Частина VII</a>
                <ul>
                    <li><a href="#section7-1">Реліз!</a></li>
                    <li><a href="#section7-2">А тепер про дещо зовсім інше</a></li>
                </ul>
            </li>
            <li><a href="#section8">Частина VIII</a>
                <ul>
                    <li><a href="#section8-1">Так, Творцю</a></li>
                    <li><a href="#section8-2">Боже, оце так гільйотина</a></li>
                    <li><a href="#section8-3">«Небезпечні мандри» – тепер з пушками!</a></li>
                    <li><a href="#section8-4">Ірвінська утопія</a></li>
                    <li><a href="#section8-5">Мрець Джим</a></li>
                    <li><a href="#section8-6">Ось і все, народ!</a></li>
                </ul>
            </li>
        </ul>
    </details>
    
    <main>
        <section>
            <p><b>Від редактора</b>: Роберт Скотт Кемпбелл — один з творців оригінального Fallout, відповідальний за сюжет, світобудову й створення кількох важливих неігрових персонажів, що населяють світ гри. Одним словом: він є одним з найважливіших батьків Fallout і, за іронією долі, одним із найменш визнаних.</p>
            <p>Наступний текст є статтею Р. Скотта Кемпбелла про витоки Fallout, яка дає нам змогу зазирнути за лаштунки процесу, що подарував нам оригінальну гру в 1997 році. Початково вона була передана до No Mutants Allowed у форматі документа Word, оцифрована, вичитана й доповнена посиланнями та зображеннями задля вашого задоволення.</p>
        </section>
        <section>
            <h2 id="section1">Частина I <a href="#begin">↩</a></h2>
            <figure>
                <img src="img/swiftlearner.png" alt="Розумака">
                <figcaption>Розумака</figcaption>
            </figure>
            <p>Коли ви працюєте в ігровій індустрії, перше питання, яке вам завжди ставлять: «Над якими проєктами ви працювали?». Хоча за останні 20 років я працював над багатьма проєктами, люди завжди пожвавлюються, коли я згадую про Fallout. Вже понад 15 років мені продовжують ставити питання про витоки Fallout. Звідки приходили ідеї? На що була схожа робота над грою? Що так і не увійшло до гри?</p>
            <p>Понад рік тому я отримав електронного листа, в якому мене розпитувати про історію Fallout. Коли я почав писати відповіді, то зрозумів, що за мої пояснення призведуть до багатьох інших питань... Тож я вирішив написати розповідь про свій вклад у народження Fallout.</p>
            <p class="author-speech">Маленьке зауваження перед початком: здебільшого цей документ присвячений Fallout і його попередниці — Wasteland. Однак, також тут буде багато спогадів про моє життя в Interplay Productions у ті часи. Я виділив ці частини, тож ви можете пропустити їх, якщо захочете, але там буде кілька кумедних історій про розробку ігор на початку 90-х.</p>
            <p class="author-speech">Вони всі пов'язані, обіцяю!</p>
            <p class="author-speech">Просто читайте!</p>
            
            <h3 id="section1-1">Все почалося з Wasteland</h3>
            
            <figure>
                <img src="img/wasteland.png" alt="Wasteland (1988)">
                <figcaption>Wasteland (1988)</figcaption>
            </figure>
            
            <p>Я добре пам'ятаю 1988 рік: мені щойно виповнилося 16 і, як усі комп'ютерні задроти, зі жменькою грошей після дня народження я вирушив до торгового центру на своєму вірному крузері<span class="footnote" id="fnref1"><a href="#fn1">1</a></span>. Я відразу пішов до відділу програмного забезпечення, оминув ряди з Lotus 1-2-3, Word Perfect та іншими програмами для бізнесу, й попрямував до задньої частини магазину, де зберігалися справжні скарби: ігри.</p>
            
            <p>Коли я нишпорив по полицях з іграми для Apple II, IBM PC й Amiga, мою увагу привернула яскрава чорно-помаранчева коробка. Знятки всередині неї були в чудовій 16-кольоровій EGA. Я відразу помітив схожість з Bard’s Tale, але замість лицарів, чарівників і драконів тут були рушниці, вибухівка й радіоактивні мутанти. У моїй уяві відразу почали танцювати краєвиди <a href="https://uk.wikipedia.org/wiki/%D0%A8%D0%B0%D0%BB%D0%B5%D0%BD%D0%B8%D0%B9_%D0%9C%D0%B0%D0%BA%D1%81_2">«Воїна дороги»</a>, тож я відшукав версію для Commodore 64 й радісно помчав додому.</p>
            
            <p>Оригінальна Wasteland була шедевром, створеним Interplay Productions і виданим Electronic Arts: скажений пес Боббі, мутанти-кролики у Гаррі Кроликовода, скорпітрон у центрі Вегаса й мезонна гармата в цитаделі рейнджерів — дуже яскраві спогади. Досі пам'ятаю чит-код: «для необмеженого досвіду утримуйте ESC, коли перебуваєте у небезпечній зоні».</p>
            <p>Гарні були часи.</p>
            
            <h3 id="section1-2">Потім я отримав роботу мрії</h3>
            
            <p>У 1991 році я тільки-но закінчив школу й працював у місцевій компанії Egghead Software. Оскільки мій менеджер знав про мою любов до комп'ютерних ігор, зокрема до Bard’s Tale, він запросив одного зі своїх знайомих зайти до нас і привітатися. Цим знайомим виявився Білл «Burger» Гайнеман – провідний програміст Bard’s Tale 3, Dragon Wars, а також один із засновників Interplay Productions, який брав активну участь у створенні різних портів Wasteland. Зайвим було б казати, що він був для мене легендою. Ми побалакали про різні комп'ютерні ігри, які я робив у вільний час, старі добрі часи Atari 2600 і про те, на що схоже професійна розробка ігор. Тоді він сказав, що мені варто якось завітати до Interplay.</p>
            <p class="author-speech">Як виявилося, мій хороший шкільний друг Джеремі Барнс працював із Крісом Тейлором. Кріс щойно залишив славне життя у сфері роздрібної торгівлі програмним забезпеченням і влаштувався на роботу до кого б ви думали — Interplay Productions. Усі троє ми були фанатами різних ґікозахоплень: Dungeons&Dragons, настільних ігор, а особливо Warhammer 40K. Минуло всього кілька тижнів після початку роботи, як Кріс запросив нас із Джеремі до Interplay на партію у Warhammer.</p>
            <p class="author-speech">Тієї суботи ми прийшли з коробкою, повною мініатюр. Це був мій перший досвід перебування у творчій студії — кіноплакати на стінах, аркадний автомат Mario Bros., всюди розкидані дискети та залізо — наче вдома. Поки ми розкладали гру на підлозі в «залі» для нарад, я познайомився з четвертим гравцем — шкіряна куртка з металевими заклепками, чорна футболка, неохайна борода, чорні окуляри та сигарета — справжній уособлений образ Расті Бакерта.</p>
            <p class="author-speech">Під час тієї гри я дізнався чотири факти: 1) Заради жубів орки зроблять все, що завгодно; 2) Сотня ґретчинів з мушкетонами дійсно можуть роздовбати імперський дредноут; 3) Сквати бігають дуже, дуже повільно; 4) Якимось чином можна було робити ігри й отримувати за це гроші.</p>
            <p class="author-speech">Незабаром після нашої гри Джеремі подав заявку до Interplay і отримав роботу тестувальника. Що до мене — я трохи збився з курсу. Наступні кілька місяців я витратив на написання програми для криміналістичного аналізу підписів і створення «летючих логотипів» для відеопрезентацій. Цікаво, але не те, щоб це було моїм справжнім покликанням.</p>
            <p class="author-speech">На початку 1991 року, після того як я вивалив на мого приятеля Джеремі свої проблеми, він просто сказав: «Чувак, влаштуйся на роботу в Interplay».</p>
            <p class="author-speech">Оскільки я захоплювався дизайном і програмуванням, весь наступний тиждень я вдосконалював свої навички малювання пікселів. Про що я думав? Звісно про те, що художникам платять більше!</p>
            <p class="author-speech">Мою співбесіду проводив арт-директор Тодд Камаста. Мені було знайомим його ім'я, але я не усвідомлював, наскільки плідним митцем він був. Він був відповідальним за більшість графіки для Bard’s Tale, Battle Chess і Wasteland, повністю розкривши потенціал нової VGA-системи, керованої палітрами. Отже, Тодд всадив мене у себе в офісі й попросив «намалювати щось» за 45 хвилин, а потім пішов. Наступну годину я клацав мишкою наче телеграф, а DPaint намагався встигнути за моїм шаленим полюванням на пікселі. Я був на півдорозі коли Тодд повернувся. Він глянув на зображення над яким я працював, насупився, схопив мишу і сказав: «Ось так». На екрані раптово майнули розмиті мазки — над моїм зображенням полетіли плями фарби. Я спостерігав, як ці плями ставали все більш виразними, ніби скульптор прибирає непотрібний камінь. За лічені миті на місці мого жалюгідного малюнка на екрані з'явилося фантастичне зображення. Поки я сидів із роззявленим ротом, він сказав: «Практикуйся більше».</p>
            <p class="author-speech">Я почувався трохи розбитим, коли виходив зі співбесіди низько опустивши голову. У холі на мене чекав Джеремі. Він спитав як у мене справи, хоча за виразом мого обличчя, мабуть, все було зрозуміло. «Ходімо зі мною», — сказав він і почав підніматися сходами.</p>
            <p class="author-speech">Коли ми прийшли до відділу тестування, Джеремі гукнув: «Гей, Расті! Скотт хоче роботу!» Расті підвищили до керівника відділу QA (хитра абревіатура для тестувальників). Наступного дня після нашої розмови про улюблені ігри й напрям руху індустрії, він зателефонував мені й сказав, що я в ділі.</p>
            
            <h3 id="section1-3">Interplay</h3>
            
            <p class="author-speech">Interplay, Interplay, Interplay!<br>Interplay весь день!<br>Interplay, Interplay, Interplay!<br>Співаймо Interplay пісень!</p>
            
            <p>Деякі з моїх найтепліших спогадів про Interplay пов'язані з відділом тестування. Коли я починав, Interplay тільки-но стала видавцем; тестувальників було небагато, натомість ігор, які треба було тестувати, було БАГАТО. Здебільшого це значило, що кожен з нас мав працювати над кількома іграми одночасно. У тих рідкісних випадках, коли над грою працювали кілька тестувальників, між нами виникало неоголошене змагання — хто кращий.</p>
            <p class="author-speech">Для прикладу, мене найняли на заміну тестувальнику, якого звали Ферґас Уркгарт (той самий Ферґас, який пізніше заснував Black Isle і нині є генеральним директором Obsidian). У спадок мені дісталася його гра — Castles 2: Siege and Conquest. Ґас опанував цю гру до такого рівня, що довелося вводити нові правила, щоб запобігти зловживанням. Одного разу йому вдалося захопити території, які належали Папі Римському, що розробники вважали неможливим. Після цього їм довелося запровадити нове правило: землі Папи не можуть бути захоплені жодним гравцем. Авжеж, це значило, що я мав перевершити його — бути відлученим від церкви, але все одно захопити усі ворожі території. Після тисячі років ігрового часу я вирішив, що заслужив корону.</p>
            <p class="author-speech">На початку моєї кар'єри Расті показував мені будівлю та познайомив мене з Тімом Кейном у своєму офісі. Я помітив, що він працював над новою Bard’s Tale (the Bard’s Tale Construction Set), але що дійсно привернуло мою увагу, то це колірна палітра інтерфейсу. VGA у всій красі: меню інтерфейсу було мішаниною яскравих рожевих, коричневих і світло-зелених відблисків. Я зауважив щодо нудотного вигляду графіки, але Тім не дуже зрозумів, про що я. Виявилося, що у нього колірна сліпота, тож для нього інтерфейс виглядав чудово! Так я отримав свій перший урок: програмісти не повинні малювати графіку для своїх ігор.</p>
            <p class="author-speech">За кілька місяців після мого найму Interplay придбали нову будівлю в кількох милях звідси. Оскільки ми все ще були молодою компанією (здається, я був працівником №72), у нас не було грошей, щоб найняти перевізників — нам сказали зібрати свої комп'ютери й речі, та перевезти їх власноруч. Так народився ще один перевізник — Interplay Fly-By-Night Moving Company. Вдень ми працювали, а вночі переносили все, що могли, до нашого нового лігва на Фітч-Стріт. Трапилося чимало різних історій: про програмістів, яких ледь не розчавило металевими столами, коли вони несли їх сходами нагору; про те, як люди забивали собі місце, скидаючи там якомога більше речей; про офісних клептоманів, які забирали коробки зі своїм мотлохом додому, що вони «не загубилися» під час переїзду. Зрештою, переїзд до нового, більшого (хоча дещо застарілого й корпоративного), офісу, зайняв цілий тиждень.</p>
            <p class="author-speech">За час моєї роботи тестувальником я мав честь торкатися одних із найкращих ігор початку 90-х: Alone in the Dark (PC), Out of this World (IIGS), The Lost Vikings (SNES), Rock and Roll Racing (SNES), Battle Chess 4000 (PC), Lord of the Rings: The Two Towers (PC) тощо. Однією із цих «тощо» ігор була невеличка гра під назвою Rags to Riches — жартівлива гра про біржову торгівлю, сповнена дотепними й дивакуватими жартами (наприклад, ваша ігрова мати каже, що «від броколі у твого татка так дме»). Коли мені доручили грати в неї, я помітив, що раз за разом повторюю одні й ті самі незручні дії. Тож я накидав нову концепцію відображення біржової статистики без додаткових переходів у меню. Я показав свої ідеї щодо змін в інтерфейсі провідному програмісту, — нікому іншому, як Тіму Кейну, — якому вони так сподобалися, що він працював понаднормово для внесення в гру змін перед її релізом.</p>
            <p>Після того випадку ми з Тімом почали спілкуватися про спільну любов до рольових ігор. Він створив крутий генератор всесвіту, заснований на ряді діаграм GURPS: Space, а я показав програму для випадкової генерації підземель, над якою працював. Ми обидва мріяли про можливість попрацювати над власною рольовою грою... Можливо, коли-небудь...</p>
            
            <h3 id="section1-4">Та не в тому сенсі...</h3>
            
            <p>Після багатьох місяців тестування мене вихопив Білл «Віз» Дуґан на позицію свого асистента продюсера (або ж просто дупи<span class="footnote" id="fnref2"><a href="#fn2">2</a></span> продюсера, як ласкаво називали цю посаду). Взагалі-то, Білл був одним із дизайнерів рівнів для Wasteland, і якщо ви знайдете старе групове фото з коробки, то він буде високим худорлявим хлопчиною, що тримає бейсбольну биту в руках (або рушницю?) десь на задньому плані.</p>
            <p class="author-speech">Мене одразу ж кинули на кілька проєктів, за які не хотіли братися інші продюсери — Dvorak on Typing для Норвегії, наприклад. Жах. Але траплялися й проблиски. Одним з таких був «Володар перснів»: CD-ROM, для якого ми оцифровували фрагменти зі стрічки Ральфа Бакші й вставляли їх у комп'ютерну гру. Що мені запам'яталося, то це саме CD-ROM — вони все ще були новинкою для ПК, а пристрої для їх запису, які щойно з'явилися в продажу, були лютими й капризними монстрами. Вони були розміром з валізу й часто робили биті сектори, якщо дані не встигали надходити зі швидкістю, з якою записувався диск, а це, до речі, була швидкість 1x. Пригадую, як наш записувач стояв у коридорі, але ми швидко з'ясували, що коли хтось проходив повз нього під час роботи, то головка для запису збивалася через вібрацію від кроків. Це призводило до змарнованого 70-хвилинного шматку пластику, який коштував у ті часи приблизно 20$ за штуку. Також я пригадую одну зі своїх найдурніших помилок: тримаючи в руках «золотий» диск Lord of the Rings, який слід було відправити на розмноження після довгого запису й багатогодинних перевірок на відсутність помилок, я радісно й бездумно нашкрябав «золото» на зворотному боці диска.</p>
            
            <figure>
                <img src="img/interplay.jpg" alt="Interplay’s 10th Anniversary">
                <figcaption><em>Interplay’s 10th Anniversary</em></figcaption>
            </figure>
            
            <p class="author-speech">Іншим цікавим проєктом, який трапився на моєму шляху, була антологія Interplay’s 10th Anniversary, в якій мало бути десять класичних ігор Interplay: одна на рік, від 1983 до 1993. Це здавалося цікавим і доволі легким завданням, допоки я не спробував зібрати ці ігри. Пригадую, як я зайшов до офісу одного зі співзасновників Interplay і попросив показати архіви з кодом. Він вказав на шафу з трьома шухлядами в кутку. У першій шухляді були фінансові документи. У другій — кабелі та старе залізо. У третій я знайшов купу 5,25- і 3,5-дюймових дискет. Я кажу «купу», бо вони буквально були звалені в купу без жодних позначок. Після перегляду кожної дискети виявилося, що більшої частини коду, не кажучи вже про ІГРИ, там не було. Але що найгірше — старі ігри більше не запускалися на нових комп'ютерах. Занадто багато змін відбулося як в операційних системах (від DOS 2.0 до Dos4GW), так і в апаратному забезпеченні (VGA, звукові карти замість PC-спікера тощо). Було необхідні численні зміни в коді, щоби просто запустити це.</p>
            <p class="author-speech">Все було би марним, якби не «Бургер» Білл. На щастя, в нього були особисті резервні копії усіх ігор від Interplay, а також архів початкових кодів. Лишалися три гри, для яких початкових кодів не знайшлося: Mindshadow, Tass Times in Tone Town і Wasteland. Білл виявився справжнім асемблерним нінджя — він транслював виконувані файли Mindshadow і Tass Times назад у C++-код. Також він застосував свої елітні навички х4к3ра для видалення захисту від копіювання для інших ігор. Але Wasteland залишалася проблемою.</p>
            
            <p>У пошуках загубленого коду ми з Біллом тинялися компанією та розмовляли з усіма, хто був пов'язаний із Wasteland. Зрештою, у Майка Кворлса, програміста версії для C-64, все ще зберігався стос дискет, які заповнили наші останні прогалини. Для внесення змін код потрібно було перекомпілювати, й після довгих пошуків ми знайшли резервну копію древнього компілятора Borland C++, тож новий виконуваний файл був створений. Я досі здригаюся від думки про те, що ми були настільки близькими до безповоротної втрати всього початкового коду Wasteland.</p>
            <p>Тоді я грав у велику кількість настільних рольових ігор після роботи. Були часи, коли чотири ночі на тиждень я проводив за різними кампаніями: від D&D до «Зоряних воєн», від Shadowrun до GURPS. Як виявилося, люди, які роблять ігри вдень, люблять грати у них ночами. Уявляєте?</p>
        </section>
        
        <section>
            <h2 id="section2">Частина II <a href="#begin">↩</a></h2>
            
            <h3 id="section2-1">Цвіт полишає троянду</h3>
            
            <p class="author-speech">Перший справжній удар по моїй любові до компанії було завдано під час загальних зборів. Ми з «Бургер» Біллом стояли в дверях і дивилися на купу людей, що зібралися. Interplay настільки стрімко розширювалася, що наступні збори слід було би проводити в атріумі. Кількома місяцями раніше ми з Біллом випустили Interplay’s 10th Anniversary. Браян Фарґо якраз виступав перед натовпом і розповідав, наскільки добрі справи у компанії. Особливо він підкреслив, що Interplay’s 10th Anniversary стала справжнім бестселером, забезпечивши компанії 60% квартальних продажів. Ми з Біллом пишалися цим. Браян продовжив, відзначивши, що цей проєкт був би неможливим без відданої та наполегливої праці двох людей. Ми з Бургером посміхалися в очікуванні, тоді як Браян продовжив дякувати двом маркетологиням, які допомагали розповсюджувати продукт. Ми аж роти роззявили. Не те щоб я хотів применшити роботу маркетологів, але після пошуків коду, переписування виконуваних файлів, створення встановлювачів і кропіткого оцифровування керівництв для цілих десяти ігор в умовах високої завантаженості, я відчував себе розбитим на шматки.</p>
            <p class="author-speech">Задовго до того, як я почув вислів «стрибнути через акулу»<span class="footnote" id="fnref3"><a href="#fn3">3</a></span>, я почав помічати певні тривожні дзвіночки майбутнього успіху Interplay. Я відчув зміни в керівництві. Відбувся певний зсув від пристрасті до створення ігор до бажання робити голлівудське кіно. Ми відійшли від старої приказки «цілься в місяць, ось тобі п'ять центів»<span class="footnote" id="fnref4"><a href="#fn4">4</a></span> до «як зробити це схожим на перегляд фільму». Все почалося зі Stonekeep (повернення до ідей старої Bard’s Tale перетворилося на жах «кінематографічного досвіду») і вибухнуло серією Sim-CD (ремейки SimCity, SimAnt і SimEarth від Interplay у форматі CD-ROM з купою відеовставок), а також Cyberhood — інтерактивним фільмом жахів, який став чорною дірою для коштів.</p>
            <p class="author-speech">Пригадую одну продюсерську зустріч, коли ми вперше побачили кадри, відзняті для SimCity CD. Ідея полягала в тому, що ви можете натискати на будівлі й переглядати «кіно» про життя людей усередині. Це були 30-секундні ролики про те, як люди дивляться телевізор, сплять у ліжку, займаються аеробікою або їдять пластівці. Таких роликів були десятки; найнудніші й найбуденніші речі, які тільки можна було уявити. Одразу після перегляду ми дізналися, що знімання коштували більше мільйона доларів... і ще не дійшли кінця. Зважаючи на те, що вартість виробництва більшості ігор не перевищувала 100 тисяч доларів, мене (й багатьох інших продюсерів) ледь грець не вхопив. Усе, що було потрібно, це провал однієї гри, і постраждала би вся компанія, або навіть припинила б існувати.</p>
            <p class="author-speech">У той час мені дістався CD-ROM SimEarth — моя улюблена гра серед симуляторів, тож я відразу захотів додати туди функції для покращення ігрового процесу. Наприклад, мені завжди був цікавий вигляд моїх створінь, якби вони еволюціонували в розумних істот. Як виглядали б розумні членистоногі? Які міста зводила би цивілізація розумних амфібій періоду залізного віку? Я хотів створити короткі ролики, які стали би винагородою за розвиток вашої планети. Тоді в Interplay з'явився новий художник, який доволі добре володів навичками роботи в 3DStudio, він зробив дивовижний тестовий 3D-ролик. (Це було ще до «Історії іграшок», тож ролики з високоякісними анімованими 3D-персонажами були передовою технологією). Поки художник створював і рендерив ці ролики у свій вільний час, програміст несамовито кодував, щоб перетворити стару SimEarth на сучасну яскраву VGA-гру. Коли ці неймовірні ролики стали частиною гри — вона розцвіла.</p>
            <p class="author-speech">Потім я відчув біль — мені сказали, що я перевищив бюджет. Мене це збентежило, адже я витратив менше 100 тисяч доларів, тоді як мій попередник не вклався у 200 тисяч на інші кінематографічні матеріали.</p>
            <p class="author-speech">Матеріали, які ми не змогли використати для ігрового процесу.</p>
            <p class="author-speech">Без проблем, впораюся.</p>
            <p class="author-speech">Після показу наших неймовірних роликів Стівену Спілбергу, художника відкликали з мого проєкту, щоб він міг працювати над «кращими речами». (Спілберг тоді був у процесі заснування Dreamworks, і незабаром того художника найняли для роботи над «Шреком»). Потім відкликали іншого художника. Зрештою, після місяців божевільних годин, витрачених на планування, проєкт скасували. (Оскільки бюджет SimCity було перевищено, наша лінійка продуктів потребувала скорочення). Після усіх зусиль і часу, витрачених на підготовлення гри до релізу, це було ударом номер два.</p>
            <p class="author-speech">На іншій загальнокорпоративній зустрічі ми дізналися, що Universal Pictures придбала частину компанії — після цілого дня на студії Universal пообіцяли нам ліцензії по кільком чудовим майбутнім стрічкам. Мої страхи про те, що компанія може покинути ігри й перетвориться на кіновиробника, ставали дедалі сильнішими.</p>
            <p class="author-speech">Першою кіноліцензією, яку ми отримали, була ліцензія на «Фліппера» — ремейк телешоу 70-х років. (Пам'ятаю, як дизайнер цього проєкту казав, що нам слід придбати права на Ecco the Dolphin і просто перейменувати його). Другою була ліцензія на «Дружнього привида Каспера». Коли перший варіант проєкту був відхилений Harvey Comics через «Каспер повинен вміти проходити крізь стіни», ми зрозуміли, що намагатися створити гру, в якій немає можливості обмежити пересування гравця, взагалі-то, не дуже можливо.</p>
            <p class="author-speech">Третя кіноліцензія? О, це була мамця всіх ліцензій: «Водний світ». Після того, як дизайнери злітали на Гаваї, щоб побачити один з багатомільйонних атолів-декорацій (які потім затонули), усе, що вони отримали — це початковий сценарій для гри (на диво доволі непоганий, як для гри). Втім, більшість їхніх ідей були відкинуті, оскільки під час знімального процесу сценарій фільму змінювався щодня. Гра таки вийшла, але це була стратегія у реальному часі, події якої відбувалися в тому ж світі, але не мали нічого спільного зі стрічкою.</p>
            
            <figure>
                <img src="img/waterworld.jpg" alt="Водний світ">
                <figcaption><em>Водний світ</em></figcaption>
            </figure>
            
            <p class="author-speech">Вершиною цього божевілля стало звільнення «Бургер» Білла з Interplay. Мені сказали, що на це були причини, але я сприйняв його звільнення як страту одного з останніх нонконформістів старої школи.</p>
            
            <p>Попри все, нічні посиденьки за рольовими іграми продовжувалися. Все більше й більше любителів кидати кістки приєднувалося до нас, а нова гра під назвою Magic: The Gathering починала всіх захоплювати. Однієї ночі Тім Кейн показав мені свій редактор персонажа для GURPS, над яким він працював. У нього була своя система графічного інтерфейсу, а всі дані були зібрані у текстових файлах, що дозволяло будь-кому легко додавати нові елементи. Я показав свій редактор транспортних засобів для GURPS, з крутим інтерфейсом і математичними розрахунками.</p>
            <p>З того моменту ми постійно повторювали: «Нам слід зробити GURPS-гру».</p>
            
            <h3 id="section2-2">Що за GURPS?</h3>
            
            <p>Поки я мучився із SimEarth, Тім запропонував керівництву ідею зробити нову рольову гру засновану на ліцензії GURPS. Наскільки я чув, хтось запитав: «Що за GURPS»? Тім переконав їх у тому, що оскільки GURPS — це універсальна система, то втіливши її один раз, ми зможемо повторно використати створені механіки для інших рольових ігор. Якимось дивом вони відповіли «так».</p>
            
            <figure>
                <img src="img/gurps4e.jpg" alt="Четверта редакція GURPS">
                <figcaption><em>Четверта редакція GURPS</em></figcaption>
            </figure>
            
            <p>Стів Джексон — легенда світу настільних рольових ігор — був творцем і власником прав на GURPS. Втім, з комп'ютерними іграми Стів уже обпікався — два прекрасні зразки його інтелектуальної власності вже були перетворені на ігри для Apple II: Autoduel та Ogre. Відтоді Steve Jackson Games бомбардували розробники, які хотіли створити комп'ютерні ігри засновані на його світах, і зазнавали невдачі.</p>
            <p>Коли Interplay звернулася до Steve Jackson Games, щоб отримати ліцензію на GURPS, останні були налаштовані вкрай скептично. Їм розповіли про довгий список чудових рольових ігор, створених в Interplay. Жодної відповіді. Їм сказали, що вони матимуть повний творчий контроль над грою. Досі жодної відповіді. Тоді їм сказали, що вони отримають передплату за ліцензію. Несподівано вони відповіли.</p>
            <p>Коли GURPS отримала зелене світло, Тім зібрав команду і, оскільки проєкт SimEarth було скасовано, обрав мене провідним дизайнером. Початок був доволі буремним — нам довелося докласти чималих зусиль, щоб залучити до команди людей з інших проєктів.</p>
            <p>Коли контракт був підписаний, Стів Джексон приїхав до студії, щоб познайомитися з командою. Я пам'ятаю, що він був дуже задоволений загальними ідеями щодо гри. Одним із головних питань було: «Що ви думаєте про присутність крові й жорстокості у грі»? Він посміхнувся, махнув рукою і відповів: «Що більше, то краще».</p>
            <p>Слова, які згодом не даватимуть нам спокою.</p>
            
            <p class="author-speech">Пізніше того ж дня дехто з нас грав зі Стівом в Illuminati — гру, яку створив Стів. Під час гри Стів зробив різкий хід — у шквалі дій перетасував карти і ресурси. Один з гравців, Флойд, зауважив: «Е-е, Стіве, так не можна робити».</p>
            <p class="author-speech">Містер Джексон кліпнув очима й відповів: «Гадаю, я знаю правила».</p>
            <p class="author-speech">Але Флойд наполягав: «На, справді. Перевір керівництво».</p>
            <p class="author-speech">Поки Стів гортав керівництво, напруга зростала. Через хвилину він сказав: «Гадаю, ти маєш рацію». Він кинув керівництво й змінив свій хід.</p>
            <p class="author-speech">За мить Флойд видихнув і вигукнув: «Господи! Я щойно виправив Стіва Джексона!»</p>
            
            <p>Все було чудово! Тепер нам була потрібна історія...</p>
        </section>
        
        <section>
            <h2 id="section3">Частина III <a href="#begin">↩</a></h2>
            
            <h3 id="section3-1">Як створити «типову історію»?</h3>
            
            <p>Однією з геніальних рис GURPS є те, що вона жанрово-незалежна: ви можете створити гру про Дикий Захід, космічні кораблі, фентезі з мечами і магією, або гру, натхненну Лавкрафтом. Нам усім дуже хотілося підкреслити цю неймовірну гнучкість системи, створивши історію, яка зачіпає багато різних жанрів...</p>
            <p>Ось перша чернетка сценарію, яка з'явилася після довгої ночі й безлічі банок пива:</p>
            
            <div class="quote-block">
                <p>Ви створюєте свого персонажа — середньостатистичного Джо в сучасному світі. На початку гри ви зустрічаєтеся зі своєю другою половинкою в сонячному парку. Коротка розмова надає вам упевненості в тому, що ввечері на вас чекає чудове побачення. Тільки-но ви прощаєтесь, як вискакує група сектантів у чорних мантіях і хапає вашого друга/подругу. Переслідуючи їх, ви бачите, як його/її тягнуть до темного й моторошного маєтку на околиці міста. Якщо ви викличете поліцію, приїде офіцер, але його схоплять, щойно він постукає у двері! Вибір за вами.</p>
                <p>Потрапивши до будинку ви чуєте звуки ритуальних співів і приготувань. Під час пошуків вам трапляються багато книг, які розповідають про монстра на кшталт Ктулху, якого культ намагається прикликати у цей світ за допомогою кривавих жертвоприношень. На цьому етапі гри ми перебуваємо у царині жанру жахів.</p>
                <p>Продовживши пошуки ви дістаєтеся до темних тунелів під маєтком і знаходите масивний кристалічний стовп. Зазирнувши всередину каламутного кристалу ви бачити тінь людської форми... Цікаво...</p>
                <p>Зрештою, ви потрапляєте до величезної підземної печери зі статуєю лавкрафтівського бога, що нависає над дійством. По той бік задимленої ями верховні жерці готують вашу другу половинку до жертвоприношення! На жаль, жерці занадто сильні, щоб ви могли боротися з ними, тож незабаром культисти перемагають вас і ведуть до краю ями. Тільки-но жрець заносить ніж над вашим партнером, як віддає наказ штовхнути у чорні глибини ями!</p>
                <p>Прокинувшись ви опиняєтеся на величезній купі мотлоху — від мішків зі сміттям і залишками їжі, до гнилих людських решток. Схоже, що сектанти, яких вже ніде немає, використовують цю яму як звалище. Пригледівшись ви знаходите тіло офіцера поліції з неушкодженим пістолетом.</p>
                <p>Зі зброєю в руках ви пробираєтеся крізь печеру до сонячного світла. Побачене вас вражає: міста немає, густі джунглі, вулкан, що вивергається, і птеродактилі в небі. Якимось чином яма перенесла вас на мільйони років у минуле! Тепер ви загублені у небезпечному світі повному динозаврів і повинні знайти шлях назад. У цей момент гра змінює жанр на виживання у доісторичному періоді.</p>
                <p>Під час дослідження первісних джунглів ви випробовуєте свої м'язи, витривалість і навички скрадання у боротьбі з рапторами, втечах від трицератопсів і спробах уникнути зустрічей із тиранозаврами. У вашій подорожі ви натрапляєте на дивні анахронічні пристрої, розкидані навколо так, ніби вони впали з неба як метеорити. Дещо схоже на ліхтарики, інше — на вибухівку й портативні силові поля.</p>
                <p>Піднявшись на вершину пагорба, ви помічаєте металевий відблиск у кінці сусіднього каньйону. Прямуючи до нього, ви швидко усвідомлюєте — цей каньйон є величезною ровом, який виритий корпусом космічного корабля, що розбився! Корабель майже неушкоджений, але вантажний відсік, схоже, розірваний. Втім, запечатані двері з дивним червоним символом перекривають вам шлях усередину корабля.</p>
                <p>Неподалік від уламків зі скелі на вас шипить огидна лемуроподібна мавпа. Ви помічаєте у неї в лапах металеву картку з дивним червоним символом. Ви намагаєтеся підманити мавпу до себе, але вона сміється, тикає у вас пальцем і кидається лайном. Ця огидна тварюка стрибає з каменя на камінь поза межами вашої досяжності й злісно насміхається над вами. Після того, як істота добряче над вами познущалася, ви стріляєте в неї (ловите в пастку або жбурляєте камінь), трощите її череп і забираєте картку. Гарна робота!</p>
                <p>За допомогою картки ви входите до корабля; тепер у нас починається наукова фантастика. Ви знаходите несправних роботів, лазерну зброю та бридких іншопланетних істот, що переховуються на кораблі. У кімнаті ви знаходите універсальний перекладач, за допомогою якого розбираєтеся з комп'ютерними системами корабля. Потрапивши зрештою на командний місток, ви дізнаєтеся, що маленькі сірі прибульці, які зазнали тут катастрофи, були з'їдені небезпечними істотами, яких вони перевозили. Завдання корабля полягало в тому, щоб збирати різні види істот з усіх куточків часу й простору. Ви усвідомлюєте, що корабель — це машина часу!</p>
                <p>Після увімкнення комп'ютерів і ремонту рушійного ядра ви готові злітати. Ви вводите дату свого призначення у майбутньому й налаштовуєте часові реактори. Тендітний кораблик здіймається в небо й раптово стрибає у гіперпростір. За мить ви летите прямісінько у хмарочоси! Ви намагаєтеся уникнути зіткнення з усіх сил, але чіпляєте кілька будівель перед тим, як із гуркотом врізатися у землю.</p>
                <p>Ви вибираєтеся з космічного корабля та опиняєтеся у серці величезного мегаполісу. Поки ви розгублено оглядаєтеся, до вас підходить динозавр розмірами з людину. Побачивши вас, він тікає із широко розплющеними очима й криком: «Прибульці»! Якимось чином ви потрапили у майбутнє, де антропоморфні динозаври правлять Землею!</p>
                <p>Ви опиняєтеся у світі дистопічного кіберпанку, де панки-велоцираптори зламують мережу за допомогою кібернетичних імплантів, а вишибали-бронтозаври хизуються своїми нарощеними синтетичними м'язами. Дивно? Авжеж. Але ж круто.</p>
                <p>Тікаючи від озброєних солдатів корпорації DinoTech (яким наказано «прибульців у полон не брати»), ви пробираєтеся до підземного міста. Там ви знаходите знедолених дино-панків, які борються проти злих корпорацій, що контролюють народ. Ваш універсальний перекладач дозволяє вам спілкуватися з ними, й вони вважають, що іншопланетні технології, які ви привезли із собою, стануть засобом їхньої перемоги у війні. Вони дають вам голографічний випромінювач, щоби ви могли приховати вашу іншопланетну сутність.</p>
                <p>У спробах з'ясувати, де ви знаходитесь, ви знаходите бібліотеку з базою даних і досліджуєте історію планети. Виявляється, що люди ніколи не еволюціонували! Раптово ви усвідомлюєте жахливу правду: та маленька мавпа з картою доступу була пращуром усього людства! Ого!</p>
                <p>Ваш корабель майже зруйнований і захоплений DinoTech, ви у сраці. Якимось чином вам вдається переконати своїх друзів дино-панків допомогти вам пробратися всередину корпорації та повернути корабель.</p>
                <p>Перед початком операції божевільний науковець-стегозавр, який працює на рух опору, знаходить засіб проти електрошокової зброї корпоратів. Він називає це «надпровідною білизною» і виготовляє прототип спеціально для вас.</p>
                <p>Коли з вашими дино-союзниками пробираєтеся до корпорації, то дізнаєтеся, що інженери DinoTech вже розібрали ваш корабель і випробовують його різні компоненти. У зламаному комп'ютері ви знаходите інформацію про випробування «темпорально-стабільного модулятора» у секретній лабораторії. Вчасно пробившись до лабораторії ви стаєте свідком експерименту. Темпоральне ядро створює вихороподібний портал (який виглядає так само, як та темна яма), а дино-техніки готують тестову капсулу до відправлення. Убезпечивши кімнату разом зі своїми дино-союзниками, ви вводите координати, які перенесуть вас у минуле, й застрибуєте в капсулу саме тоді, коли вона починає рух до порталу.</p>
                <p>Тільки-но ви опиняєтеся всередині, як до кімнати вривається корпоративна охорона й починає стріляти в темпоральне ядро! Ви застрибуєте в портал перед тим, як ядро вибухає, і потрапляєте на спіральну траєкторію навколо нестабільної червоточини!</p>
                <p>Ви летите крізь час і простір. Зрештою ви наближаєтеся до планети і з шипінням вриваєтеся до атмосфери. Перш ніж ви встигаєте щось вдіяти, корабель метеором чіпляє замок з чорного каменю і падає неподалік.</p>
                <p>Після того, як ви виповзаєте з капсули, ви бачите людину зі вбранням «злого чарівника». Коли ви намагаєтеся завести бесіду, він перебиває вас помахом руки й починає свій монолог. Він називає себе темним володарем цих земель, бла-бла, майстром блискавок, бла-бла, як ви посміли напасти на його замок, бла-бла, зараз він вам по сраці надає. Розмахуючи руками як диско-танцюрист, він збирає з повітря заряди електрики й кидає у вас блискавку!</p>
                <p>Але нічого не відбувається. Ваша «надпровідна білизна» розсіяла електричний заряд. Занепокоєний чарівник безрезультатно продовжує кидати у вас блискавки. Згодом вам набридає, і ви вкладаєте його з одного удару.</p>
                <p>Щойно ви самотужки перемогли темного володаря, вас прославляють, як героя. Поки його посіпаки тікають в гори, місцевий люд повертається до свої звичних справ — поневолення народу фей.</p>
                <p>Зараз ви у світі меча і магії, сповненому чорним гумором, де казки про фей перевернуті догори дриґом!</p>
                <p>Чаклунка із села по-сусідству помічає у вас дещо дивне. Вона каже, що ви з іншого часу й місця, та обіцяє вам допомогти — відразу після того, як ви допоможете їй з кількома невеличкими проханнями. Виявляється, що золото тут нічого не варте, послуги — ось справжня цінність.</p>
                <p>Тож, після кількох «прохань» — врятувати дракона від принцеси, захистити підземелля миролюбних орків від розгулу героїв, доставити квіти до підземного світу — чаклунка нарешті допомагає вам. Вона дає вам три зілля — червоне випити відразу, синє віддати мавпі, після цього випити зелене.</p>
                <p>Випивши червоне зілля ви опиняєтеся в космосі, кружляєте навколо Землі й переноситеся у доісторичні часи якраз до розбитого корабля. Не в змозі поворухнутися, ви спостерігаєте, як інший ви намагається забрати у мавпи картку і вчиняє заради цього лемуроцид. Коли космічний корабель злітає, до вас повертається здатність рухатися й ви підходите до присмертної мавпи. Ви даєте їй ковток синього зілля, створіння підхоплюється на ноги, кидає у вас лайном і тікає. Як мило.</p>
                <p>Нарешті ви випиваєте зелене зілля і спостерігаєте, як зелені кристалічні нарости розростаються вашим тілом і швидко огортають вас у нерівний кристалічний стовп. Сонце кружляє над вами, а віки проносяться повз. Виверження вулкану ховає вас під лавою, тисячоліття по тому шахтарі знаходять вас і тягнуть до свого підземного комплексу. Ви нерухомо дивитесь, як молодший ви наближається до кристалічного стовпа у темному підвалі й намагається розгледіти вашу тінисту постать.</p>
                <p>Коли молодший ви покидає підвал, кристал починає розтріскуватися і розпадатися на частини, даючи вам змогу вилізти. Ви йдете слідом за молодшим собою, швидко долаючи культистів, що мали накинутися на вашу необізнану молоду подобу.</p>
                <p>Ви опиняєтеся у печері саме в той момент, коли молодшого вас кидають в яму. Тільки-но верховний жрець заносить кинджал над вашою другою половинкою, як ви вриваєтеся на церемонію! Культисти, які перемогли вас раніше, тепер не можуть зрівнятися з вашими навичками і дивним спорядженням, здобутими під час пригод!</p>
                <p>Позбувшись верховного жерця та його поплічників, ви стильно рятуєте свою дівчину або хлопця, і поцілунком нагадуєте про побачення ввечері...</p>
				<p>Кінець.</p>
            </div>
            
            <p>Хоча ми не думали серйозно над створенням описаної вище гри, цей «сценарій» залишається непоганим зразком химерно-гумористичної авторської естетики нашої команди.</p>
        </section>
        
        <section>
            <h2 id="section4">Частина IV <a href="#begin">↩</a></h2>
            
            <h3 id="section4-1">Ні, справді, що за гру ми робимо?</h3>
            
            <p>Команда все ще була у пошуках ідеального жанру для наших перших (і, як ми сподівалися, не останніх) рольових ігор з GURPS. Ми відкинули фентезі, оскільки більшість рольових ігор на ринку були сповнені мечами, магією, орками й ельфами. GURPS давала безліч можливостей, тож ми хотіли чогось іншого. Ми обмірковували ідею створення науково-фантастичної гри про дослідження планет із використанням генератора галактики, який написав Тім, як основу. Однак, це могло перетинатися з грою по ліцензії на «Зоряний шлях», над якою Interplay вже працювала. Дідько.</p>
            <p>Далі блиснуло натхнення: чому не зробити ремейк Wasteland!?</p>
            <p>Серія Wasteland трагічно завершилася із виходом жахливого сиквелу від EA під назвою Fountain of Dreams. Чому б не відродити цю неймовірну гру й не віддати їй належне?</p>
            <p>Ця ідея відразу ж усім сподобалася. Тім навіть зауважив, що Steve Jackson Games працюють над GURPS: Survivor — правилами для постапокаліптичних пригод. Ідеальний збіг!</p>
            <p>Перший удар по м'ячу — нашою першою грою мала стати GURPS: Wasteland.</p>
            <p>Я почав перегравати Wasteland, передивлятися «Воїна дороги», «Сталевий світанок» і «Долину проклять», перечитувати «Кантику для Лейбовіца» й «На березі», навіть розпакував свою коробку з Gamma World.</p>
            
            <div class="image-row three-images">
                <figure>
                    <img src="img/road.jpg" alt="Road Warrior">
                    <figcaption>Воїн дороги</figcaption>
                </figure>
                <figure>
                    <img src="img/gamma.jpg" alt="Gamma World">
                    <figcaption>Gamma World</figcaption>
                </figure>
                <figure>
                    <img src="img/steel.jpg" alt="Steel Dawn">
                    <figcaption>Сталевий світанок</figcaption>
                </figure>
            </div>
            
            <div class="image-row">
                <figure>
                    <img src="img/damnation.png" alt="Damnation Alley">
                    <figcaption>Долина проклять</figcaption>
                </figure>
                <figure>
                    <img src="img/canticle.jpg" alt="A Canticle for Leibowitz">
                    <figcaption>Кантика для Лейбовіца</figcaption>
                </figure>
            </div>
            
            <p>Постапокаліптичний жанр досі близький мені. Ідея знищення людством самого себе є однією з найпохмуріших тем у всій літературі. Архетип вцілілого — героя-одинака, який постає проти анархічного світу або своїх ницих бажань; який ставиться до людей так, як хотів би, щоб ставилися до нього — хіба є сильніший образ? Він буквально один проти всього світу; чого б це йому не коштувало, він залишається взірцем найкращих рис людства й несе надію на те, що ідеальний світ минулого зрештою відродиться.</p>
            <p>Світ після апокаліпсису повний небезпек і пригод; він виставляє напоказ найгірші й найкращі риси людства. Це жорстокий світ, дикий і позбавлений честі. Тут є місце лише для виживання і далекої мрії про те, що коли-небудь людство постане з попелу. Небагато жанрів здатні викликати стільки емоцій в аудиторії.</p>
            <p>Коли команда зібралася напередодні різдвяних свят, усі ділилися ідеями про те, якою могла би бути GURPS: Wasteland. Нам подобалася ідея розгортання подій на півдні Каліфорнії — достатньо близько до Лас-Вегасу з першої гри, щоб ми могли використати деяких персонажів, але й достатньо далеко для того, щоб розповісти власну історію. Наш гравець міг би бути членом пустельних рейнджерів, яких відрядили до Каліфорнії розслідувати повстання мутантів, або роботів, або... це було би круто!</p>
            <p>Зустріч вже доходила кінця, як до нас підійшов юрист Interplay і побажав гарних свят. Наостанок він кинув: «Мало не забув — права на Wasteland все ще належать EA. Щасливого Різдва!»</p>
            <p>На жаль, це було правдою. Ми не змогли би скористатися ліцензією на Wasteland — попри те, що Interplay створили гру, видавцем і власником прав були Electronic Arts. І знаєте, що було найгіршим? EA дала ліцензії на Wasteland просто померти. Але оскільки Interplay випустили Wasteland як частину антології Interplay’s 10th Anniversary (і заплатила гроші EA за це), то EA ніби перевидали гру, подовживши таким чином ліцензію ще на сім років.</p>
            <p>Дідько.</p>
            <p>Усі ми пішли у відпустку у повному ступорі. Жанр з історією, які ми вже затвердили, зникли, а ми знову опинилися перед вибором. Не найкращий початок для проєкту.</p>
            
            <p class="author-speech">Цікавим було те, що на той час в EA навіть не переймалися ліцензією на Wasteland. Очевидно, певна напруга все ще мала місце, адже Interplay самі стали видавцем і конкурентом для EA, тоді як ще кілька років тому вони видавали свої ігри через EA (і заробляли купу грошей). Також я чув, що після відмови Interplay, EA цікавилися у внутрішніх команд розробників, чи не хоче хтось із них скористатися цією ліцензією. Певно, хтось таки захотів. Роками пізніше, вже після виходу Fallout, я презентував гру для EA Redwood Shores. Пригадую, як я проходив повз їхніх «розробницьких ферм» і побачив багато концепт-артів для гри у стилі постапокаліптичного Дикого Заходу. Мені натякнули, що це мало бути продовження Wasteland. Хоча ця гра так ніколи й не вийшла, її початком був той самий телефонний дзвінок, коли Interplay відмовили.</p>
            
            <h3 id="section4-2">Народження сховища!</h3>
            
            <p>Протягом відпустки я багато думав і дійшов до наступного висновку: що з того, що EA володіють правами на Wasteland? Вони не володіють правами на постапокаліптичний жанр! Коли ми знову зустрілися усі разом у січні, я сказав команді, що нам все одно слід просувати нашу власну Wasteland-подібну концепцію. Усі погодилися: «В сраку EA»!</p>
            <p>Відтепер перед нами була лише одна перешкода: чим ми будемо відрізнятися від Wasteland?</p>
            <p>Наступний тиждень я морочився навколо того, що вичавлював ідеї, які зроблять нашу гру «іншим видом апокаліпсиса»:</p>
            <div class="quote-block">
                <p>Іншопланетне вторгнення! Прибульці завоювали Землю, а людство намагається відвоювати свій дім, перетворений на пустку!</p>
            </div>
            
            <p>Та ні. Занадто схоже на фільми категорії «Б»: «Земля проти жукатих прибульців».</p>
            
            <div class="quote-block">
                <p>«Небезпечні мандри»<span class="footnote" id="fnref5"><a href="#fn5">5</a></span> з рушницями! Антропоморфні тварини мутували в розумних істот через вплив радіації, та працюють із залишками людства, щоб вижити під НАВАЛОЮ: бридкі агресивні ховрашки пожирають все на своєму шляху!</p>
            </div>
            
            <p>Та ні. Занадто схоже на Gamma World.</p>
            
            <div class="quote-block">
                <p>Радіоактивні зомбі! Вірус убиває, а потім оживляє мертвих, перетворюючи їх на «вуликовий» розум, який прагне поглинути останніх живих людей. Додати до цього кількох божевільних, які поклоняються зомбі-богу, трошки високотехнологічних солдатів, і отримаємо купу екшну!</p>
            </div>
            
            <p>Та ні. Дещо з цього мені сподобалося, але я не хотів повторювати «Людину Омега» або стрічки Джорджа Ромеро.</p>
            <p>Тоді Тім Кейн підкинув ідею. Він сказав, що вона йому наснилася. Щось про існування у величезному бомбосховищі за товстими дверима. Не просто сховищі, а цілім місті, в якому люди живуть усе життя, ніколи не бачивши світла...</p>
            
        <figure>
            <img src="img/vault.png" alt="Сховище майбутнього">
            <figcaption><em>Сховище майбутнього</em></figcaption>
        </figure>
            
            <p>Як на мене, то ця ідея була схожа на розряд блискавки прямісінько у мозок. Я був настільки схвильований, що почав сипати ідеями. Мені довелося бігти до комп'ютера, щоб записати їх усі, бо я не міг зупинитися. Ось так з однієї насінини виросло все, що зробило нашу гру Fallout.</p>
            <p>Недалеке майбутнє, в якому загроза війни ставала все більш реальною. Який єдиний спосіб виграти ядерну війну? Мати більше вцілілих, ніж вороги! Тому уряд створює підземні містоподібні сховища — не лише для еліти, як у більшості антиутопій, але й для якомога більшої кількості звичайного населення.</p>
            <p>Як максимально швидкий та економічно ефективний спосіб будівництва цих підземних сховищ у гранітній скелі бурять свердловину глибиною пів милі. На дні свердловини підривають ядерну бомбу потужністю в одну мегатонну. Вибух створює сферу рідкої магми діаметром зі чверть милі, яка потім ущільнюється і застигає, утворюючи пласку кам'яну основу. Гази, які залишаються в куполі, випускають крізь отвір нагорі. Вуаля! Куполоподібна підземна структура готова!</p>
            <p>(Найімовірніше це повна нісенітниця, але я чув, що США експериментували із чимось подібним, коли будували NORAD<span class="footnote" id="fnref6"><a href="#fn6">6</a></span>).</p>
            <p>Кожне сховище розраховано на кількість від 100 до 1000 осіб та є повністю самодостатнім, зі 100% рециркуляцією води, фермами, зонами відпочинку та житлом. За підрахунками, для повної фільтрації радіоактивних часток з повітря знадобилось би від 50 до 80 років, тож людям доведеться поколіннями жити й вмирати у цих підземних містах.</p>
            <p>І я подумав: чому взагалі ці люди могли захотіти піти за сховища, якщо до цього їм казали, що зовні лише забруднена радіацією пустка? Навіщо їм покидати свої домівки?</p>
            <p>Бо ніщо не залишатиметься самодостатнім вічно! А якби щось зламалося? Якби вони просиділи під землею так довго, що не змогли би відтворити технології, на які вони так покладалися? Щоб урятувати їх потрібен герой, який зголоситься покинути рай і дослідити горезвісне пекло.</p>
            <p>А як щодо інших сховищ? Чи були там збої в роботі обладнання? Чи виходили звідти люди, вирішивши, що зовні безпечно? Чи були вони відкопані тими, кому не пощастило опинитися всередині під час падіння бомб? Чи зберегли вони здоровий глузд? А як щодо майже абсолютної влади, яку повинні були мати «наглядачі» цих притулків?</p>
            <p>Я вивалив усі ці ідеї на Тіма, й далі ми почали імпровізувати. Я майже на 100% впевнений, що це він придумав називати укриття «сховищами»<span class="footnote" id="fnref7"><a href="#fn7">7</a></span>, але щасливе число «13» було моєю ідеєю (якщо пам'ять мене не зраджує).</p>
            <p>Я пам'ятаю, як описував ці сховища нашому відділу маркетингу, коли вони запитали, про що буде наша гра. І я майже впевнений, що це вони назвали гру Fallout. Спочатку мені не сподобалася ця назва, — вона не звучала настільки жорсткою і небезпечною, як мені хотілося б, але з часом вона припала мені до душі (дідько, я б назвав гру RadZone).</p>
        </section>
        
        <section>
            <h2 id="section5">Частина V <a href="#begin">↩</a></h2>
            
            <h3 id="section5-1">Чому я не можу видертися на стіну?</h3>
            
            <p>З початком розробки ми швидко дійшли до розуміння того, якою мала бути наша гра. Також ми прийняли кілька рішень, які визначили її дух.</p>
            <p>Оскільки більшість із нас були затятими гравцями в настільні рольові ігри, нам подобався різнобічний гнучкий підхід до розв'язання проблем. Більшість потенційних шляхів були надзвичайно заплутаними, — на превеликий жаль для майстра, — але веселими.</p>
            <p>Наприклад, майстер каже: «Перед вами два бандити». Гравці ж завжди будуть діяти по-різному: «я прокрадуся в кущі та влаштую засідку», «я сховаюся і приготую лук», «я спробую побалакати», «я буду їх залякувати й вимагати гроші», «я пробіжу повз них із криками: „Господи, воно біжить за мною, тікайте!“». Лише в рідкісних випадках гравці у настільні ігри просто казали: «ми нападемо на них».</p>
            <p>Окрім того, GURPS сильно залежить від навичок, а бої в ній дещо суворі. У сутичці вашого персонажа легко могли перемогти навіть слабші супротивники. Гравці були змушені покладатися на навички свого персонажа, щоб здолати ворога або подолати перешкоди, а навичок у GURPS було БАГАТО (ні, справді, тоді їх були сотні, а в нинішньому втіленні — більше тисячі). Було звичною справою мати з десяток навичок в аркуші персонажа, але фактично користуватися лише кількома з них протягом усієї пригоди.</p>
            <p>Ці роздуми привели нас до двох дуже важливих рішень:</p>
            
            <ul>
                <li>Правило №1: декілька шляхів — завжди має бути більше одного способу для розв'язання проблем.</li>
                <li>Правило №2: жодних непотрібних навичок — усі навички, які можна здобути, повинні бути корисними під час гри.</li>
            </ul>
            
            <p>Це означало, що гравці ніколи не повинні були натрапити на ситуацію: «Що обере ваша звитяжна ватага: (Б)итися чи (Т)ікати»? Гравці повинні були мати величезну свободу дій, щоб розв'язати кожну проблему так, як вони вважали за потрібне. Якщо вони витратили свої одиниці розвитку на навичку «Залякування», вони повинні були мати можливість виконати з її допомогою якомога більше завдань.</p>
            
            <h3 id="section5-2">Похмурість як форма комедії</h3>
            
            <p>Мені хотілося, щоб гра була реалістично жорстокою. Гравець мав відчувати, що світ полює на нього: безпечних місць немає, не можна нікому довіряти, а кожен невірний крок може стати останнім.</p>
            <p>Внаслідок цього певні безумства нашої команди не дуже підходили. Скажімо, бродяча банда канібалів, переодягнених клоунами? Непогано. Вони кидаються пончиками або гуділи своїми клоунськими носами? Погано.</p>
            <p>Здебільшого наш гумор походив з діалогів. Ми вирішили, що більшість людей, які жили у богом забутих сховищах, мають бути дещо божевільними, щоб вижити у жахливих реаліях апокаліптичного сьогодення. Це допомогло нам створити багатьох химерних, але незабутніх персонажів.</p>
            
            <ul>
                <li>Правило №3: чорний гумор — це добре; блазнювання — ні.</li>
            </ul>
            
            <p>(Думка про банду клоунів-канібалів натхненна моїм захопленням «Акірою», але я швидко зрозумів, що вона не вписується у світ, який ми створювали.)</p>
            
            <h3 id="section5-3">Я хочу бути харизматичним хлопаком!</h3>
            
            <p>Іншим ключовим рішенням, що випливало з нашої пристрасті до рольових ігор, стала ідея створення власних персонажів. Звісно, більшість рольових ігор дозволяють вам розподіляти одиниці розвитку й вибирати стать персонажа — ми ж хотіли дати гравцям можливість створювати такого персонажа, який дозволить їм розвивати власний стиль гри.</p>
            
        <figure>
            <img src="img/charisma.jpg" alt="Нестерпна харизматичність буття">
            <figcaption><em>Нестерпна харизматичність буття</em></figcaption>
        </figure>
            
            <p>Як саме вони би хотіли грати? Бути залізним горішком зі зброєю? Майстром ближнього бою? Непомітним убивцею? А може тим, хто може вмовити будь-кого на будь-що? Усі ці варіанти (й будь-які їхні комбінації) мали бути рівноцінними. Простим вибором кількох навичок і здібностей гравці мали продемонструвати, як саме вони хочуть взаємодіяти з грою.</p>
            <p>Також це значило, що навіть персонаж без визначеної спеціалізації повинен мати можливість пройти гру. Спочатку я недооцінив усі зміни, які тягнуло за собою це рішення. А якби у нас був персонаж, який дуже добре вміє переконувати, але при цьому нікудишній боєць? Якщо гравці хотіли грати в такий спосіб, ми повинні були забезпечити їм таку можливість. Отже, харизматичні персонажі повинні легко здобувати союзників, які будуть битися за них, і з їхньою допомогою мати можливість розв'язати більшість ситуацій у грі.</p>
            
            <ul>
                <li>Правило №4: дозвольте гравцеві грати так, як він того хоче.</li>
            </ul>
            
            <h3 id="section5-4">Представляємо технологію «Розмазало по стінах»™</h3>
            
            <p>Леонард Боярські! Цей хлопак був не лише чудовим художником, він ще й одноосібно тримав усю візуальну естетику гри у своїй голові. Він був голосним, грубим і до біса смішним, як і футболка з Ленні Брюсом, яку він часто носив.</p>
            
        <figure>
            <img src="img/raiders.jpg" alt="М'ясо">
            <figcaption><em>М'ясо</em></figcaption>
        </figure>
            
            <p>Вже тоді ми дійшли висновку, що гра буде кривавою. Гадаю, саме Тім вигадав технологію<span class="footnote" id="fnref8"><a href="#fn8">8</a></span> «Розмазало по стінах»™ (взагалі-то, ми хотіли, щоб це було написано на коробці). Ідея полягала в тому, що коли ви завдаєте ворогу критичної шкоди, він фонтанує кров'ю, як у фільмах «Shaw Brothers», і падає мертвим. Смерті мали бути показані різними способами: критична смерть від меча — ворога розрубує навпіл; від кулемета — вороги здригаються від влучання куль, перш ніж впасти в калюжу крові; від лазера — окрім купки попелу нічого не лишається.</p>
            <p>Одного дня ми провели художню нараду, де обговорювали персонажів з потрібними нам наборами анімацій. Переглянувши список анімацій, Леонард помітив, що там є діти й відповідні смерті для них, включно з анімаціями «Розмазало по стінах»™.</p>
            <p>Пригадую, як він подивився на мене із питанням у погляді та сказав: «Дітей також? Ми справді цього хочемо?»</p>
            <p>Настав момент нерішучості. Я уявив, як батьки заходять до кімнати маленького Тіммі та спостерігають за тим, як він косить інших дітей на шкільному подвір'ї кулеметом.</p>
            <p>На щастя, я залишився вірним своїм переконанням і відповів: «Дідько, авжеж!»</p>
            <p>Розумієте, мені хотілося, щоб гравець міг робити у грі все, що йому заманеться, а потім страждав від неминучих наслідків скоєного. Вкрали щось у крамниці? Власник більше нічого вам не продасть. Почали стріляти в місті? Охорона нападе на вас, якщо побачить. Вбиваєте дітей? Отримаєте репутацію дітовбивці й більше ніхто у грі з вами не заговорить (за винятком найбільш порочних). Хочете бути лиходієм — до вас будуть ставитися як до лиходія.</p>
            
            <ul>
                <li>Правило №5: ваші дії мають наслідки.</li>
            </ul>
            
            <p>Авжеж, це призводило до купи цікавих ситуацій. Найсмішніші були із тими хворими виродками з відділу тестування. Вони використовували вміння «Крадіж» на дитині, з яким могли бачити вміст її кишень. Замість того, щоб щось взяти, вони клали туди вибухівку з таймером. Поки їхній персонаж ховався в укритті, невинне дитя поверталося до своїх друзів, а потім БУМ!</p>
            <p>Казали, що тестувальники змагалися, скільки дітей вони зможуть покласти одним вибухом.</p>
            <p>Хворі виродки.</p>
            <p>До біса смішно, але до біса не етично.</p>
            
            <h3 id="section5-5">Я можу сказати «срака»!</h3>
            
            <p>Також ми хотіли, щоби персонажі нашої гри розмовляли відверто й грубо, інколи навіть лаялися.</p>
            <p>Пригадайте початок 1995 року: слово «срака» все ще було забороненим для публічного мовлення федеральною комісією зі зв'язку США. Багатьом людям не подобалося відверте насильство в іграх, про що вони голосно заявляли своїм сенаторам, які залюбки демонізували нову форму мистецтва.</p>
            <p>На щастя, маркетологи Interplay не вважали, що наявність грубої лексики може зашкодити грі. Допоки ми трималися якомога далі від семи слів Джорджа Карліна<span class="footnote" id="fnref9"><a href="#fn9">9</a></span>, все було добре.</p>
            <p>Мій старий шкільний приятель Майк «Пако» Ґрін (який також працював у Interplay) розповідав мені, що його найяскравіший спогад про Fallout — коли він почув, як я радісно бігав коридорами Interplay і кричав усім: «Я можу казати СРАКА!»</p>
            
            <p class="author-speech">Згадуючи про кумедні мовні обмеження: коли версія «Володаря перснів» для SNES була подана Nintendo для затвердження, її було відхилено. Чому? «Дев'ять — смертним людям, приреченим на загибель.» У Nintendo не дозволили би нам використати термін «смертний» у грі для SNES. Серйозно. Ми відповіли їм, що цитуємо великий літературний витвір, але вони все одно відхилили нашу заявку. Розлючений продюсер змінив вислів на «Дев'ять — смертним людям, приреченим ридати» (досі чую ридання фанатів Толкіна в офісі). Зрештою, у справу втрутилися юристи Interplay. Схоже, існувала величезна кількість виданих в Японії ігор, в яких був еквівалент англійського слова «смертний»... і всі вони пройшли перевірку. Тоді чом би й нам, гайджінам, не пройти її, га? Nintendo відступили, і смертні люди знову були приречені на загибель.</p>
            <p class="author-speech">Хоча на той момент я вже покинув Interplay, але в 1999 році компанія викликала певний політичний резонанс, видавши гру Kingpin: Life of Crime від Xatrix. Це була перша гра, в якій було не лише відверте насильство, але й кожна репліка в діалогах була навмисно сповнена брутальною лайкою.</p>
            <p class="author-speech">Кумедна історія: кілька маркетологів Interplay спостерігали, як сенатор Ліберман показував гру, яку вони продавали, перед сенатом, як приклад того, чому слід регулювати їх розповсюдження, і в якості назви прочитав маркетинговий слоган: «ви помрете». Керівник маркетингового відділу тоді сказав: «Не впевнений, що саме турбує мене найбільше: те, що моя гра є прикладом абсолютного зла, чи те, що він неправильно вимовив назву...»</p>
            <p class="author-speech">Але я відволікся...</p>
        </section>
        
        <section>
            <h2 id="section6">Частина VI <a href="#begin">↩</a></h2>
            
            <h3 id="section6-1">Мисліть масштабно! Але не настільки...</h3>
            <p>Як і більшості дизайнерів, мені подобається мислити масштабно. Якщо мені скажуть вигадати побічне завдання, мені доведеться фізично стримувати себе, щоб не накидати сценарій, який конкуруватиме з міфами про Туата Де Дананн<span class="footnote" id="fnref10"><a href="#fn10">10</a></span>. Те ж саме стосується технологічних удосконалень — хороші дизайнери завжди прагнуть розширити межі можливого.</p>
            
            <figure>
                <img src="img/failure.jpg" alt="Невдача">
                <figcaption><em>Невдача</em></figcaption>
            </figure>
        
            <p>Отже, у моєму прагненні створити найбільшу та найкращу гру з усіх можливих, неминуче були ідеї, які так у неї так не потрапили.</p>
            <p>Початок гри мав бути набагато інтерактивнішим. Замість того, щоб показати ролик про наглядача, ми планували початок гри у сховищі 13.</p>
            
            <div class="quote-block">
                <p>Ви знаходитесь у своїй кімнаті, грає приємна музика, а комп'ютерний голос підказує вам, що вже час одягатися та йти на роботу. У вашій шафі повно однакових комбінезонів сховища. Коли ви йдете на роботу, люди, одягнені так само, вітаються з вами. Хтось скаржиться на смак води. Місце вашої роботи залежить від навичок, які ви вибрали під час створення персонажа: охоронець, науковець, технік, соціальний працівник. Ви можете підібрати кілька предметів у сховищі й поспілкуватися з усіма, кого побачите. Здебільшого з людьми все добре, але зустрічаються хворі. Дехто боїться «проблем із водою», але також боїться говорити про це на людях. На щастя, утопічна нудьга швидко закінчується — наглядач викликає вас до себе.</p>
                <p>Він пояснює вам, що чип у системі керування очищенням води вийшов з ладу. Лише питання часу, коли рециркуляція води буде марна, й вона стане токсичною. Центральний комп'ютер сховища обрав вас як громадянина, який найбільш імовірно зможе покинути сховище і повернутися з новим чипом.</p>
                <p>Після цієї розмови у вас є можливість зібрати усі припаси, які ваш персонаж зможе випросити, позичити або вкрасти. Мешканцям сховища відомо, що ви йдете, вони сподіваються на ваше повернення. Дехто з нетерпінням чекає новин про зовнішній світ, інші вважають, що на вас чекає тільки смерть. Коли товсті двері сховища відчиняються, ви виходите назовні...</p>
				<p>Власне, саме тут і починається гра.</p>
            </div>
            
            <figure>
                <img src="img/concept.jpg" alt="Концепт-арт сховища">
                <figcaption><em>Концепт-арт сховища</em></figcaption>
            </figure>
            
            <p>Особисто я вважав це важливим етапом перед виходом в пустку — гравець мав усвідомлювати, що стоїть на кону, якщо він зазнає невдачі.</p>
            <p>Я планував, що сховище стане осередком для планування, куди гравець зможе повертатися для перепочинку. Також я планував, що на сховище нападуть банди рейдерів, а згодом і супермутанти Творця, які викрадуть вашу сім'ю до Маріпози, якщо ви вчасно їх не зупините.</p>
            <p>Втім, внутрішній простір сховища 13 був урізаний через нестачу часу. Авжеж, це засмучувало, та зрештою, усі творчі починання — це ще й робота, інколи доводиться приймати важкі рішення.</p>
            <p>Коли я грав у Fallout 3, мені аж подих перехопило під час першого виходу зі сховища в пустку. Атмосфера нестримного дослідження й дива висіла у повітрі — відчуття, якого я намагався досягти в оригіналі. Гарна робота.</p>
            
            <h3 id="section6-2">Але я хочу спокусити всіх!</h3>
            
            <p>Ще однією божевільною ідеєю, яку мені хотілося втілити, був розпорядок дня для неігрових персонажів (підгледів це в Ultima VI). Лісоруб прокидався о шостій ранку, сидів за столом до сьомої, працював до сімнадцятої, повертався додому о двадцять першій, а потім лягав спати. Це мало створювати переконливу ілюзію живого світу.</p>
            <p>Авжеж, я не хотів просто вкрасти ідею — я хотів розвинути її наступним чином:</p>
            
            <ul>
                <li>Ми можемо описати дії, необхідні для виконання певної роботи, тож коли НІП повинен чистити каналізацію, він знатиме, куди потрібно йти, що робити та скільки часу на це піде. Якщо гравець вирішить спостерігати за ним, то поведінка НІПа буде виглядати цілком розумно.</li>
                <li>Ви можете змінити список завдань НІПа. Якщо ви скажете дружньому НІПу зустрітися з вами біля фонтану о 20:00, він змінить свій розклад і буде знаходитися біля фонтану з 20:00 до 21:00 (і образиться, якщо ви не прийдете). Окрім того, НІП може змінити свій розклад, якщо обставини навколо зміняться, наприклад, хтось стріляє в місті — НІП може бігти по допомогу, шукати укриття або спробувати затримати порушника</li>
                <li>Можна розмовляти про будь-що із ким завгодно. Існували б заздалегідь визначені типи особистостей зі своїм спектром емоцій. Вони би запам'ятовували вас. Якби ви їх розвеселили або допомогли їм, вони би ставилися до вас із повагою, стали би вашими друзями або навіть закохалися у вас.</li>
                <li>Оскільки будь-хто міг би стати вашим другом, ворогом або коханцем, технічно ви могли би залучити до своєї ватаги будь-якого персонажа гри. Це мало зробити навичку «Спокуса» надзвичайно потужною для архетипу «Мата Харі».</li>
                <li>Особистісні відмінності мали би значення: якщо ваші дії ображають ваших послідовників, вони можуть піти від вас. Однак, їхні характери мали змінюватися з часом. Замість постійних образ на те, що ви пиячите, через певний час вони могли би приєднатися до вас (залежно від сили їхньої особистості).</li>
                <li>Репутація — це все. GURPS мала цілу механіку для ефектів репутації, тому це було важливою частиною взаємодії з НІПами. Під час вашого проходження вони казали би: «Гей! Це той хлопчина, що вбив Ґізмо у Джанктауні!». Також це мало призводити до різної реакції залежно від особистісних якостей НІПа.</li>
            </ul>
            
            <p>І хоча дуже мало з цього потрапило до гри, мене тішить те, що інші ігри використовували схожі ідеї. Коли анонсували Fable, моя перша реакція була: «Бачите! Я не був божевільним! Це можливо зробити! Дивіться, вони це роблять!»</p>
            
            <h3 id="section6-3">Рольові ігри — це складно</h3>
            
            <p>Від самого початку Fallout був задуманий як перший із серії ігор з використанням GURPS. Нашою метою було точне відтворення механік GURPS у цифровій формі. Таким чином, надалі ми могли би використовувати їх у майбутніх іграх знову і знову.</p>
            
            <figure>
                <img src="img/menu.jpg" alt="Концепт-арт меню">
                <figcaption><em>Концепт-арт меню</em></figcaption>
            </figure>
            
            <p>На ранній стадії розробки я почав працювати над інтерфейсом гри. Команда була дуже знайома з GURPS, оскільки ми часто грали разом. Це дуже надійна ігрова система з великою кількістю варіантів ведення бою та використання навичок.</p>
            <p>У той час я був закоханий у X-COM: UFO Defense. Насправді багато візуальних рішень у Fallout були запозичені з ізометричного вигляду тієї гри. Інтерфейс не став винятком. Я хотів відтворити статичну, насичену піктограмами горизонтальну бойову панель. Я зберіг великі піктограми, що показували готовність зброї (а також сексуально виглядали), але кнопок для дій було настільки багато, що нам потрібен був кращий спосіб їхньої ідентифікації. Коли ви наводили на кнопку курсор, у нижній частині екрана з'являвся напис із її описом, але кнопок було ДУЖЕ багато: зміна положення, навички, спорядження, репутація, характеристики персонажа, атака, захист, акробатика, макраме... вже паморочиться в голові?</p>
            <p>Зрештою, я прийшов до інтерфейсу, який точно відтворював будь-які дії, які можна було виконати в GURPS-грі.</p>
            <p>Після втілення у коді його віддали на випробування у відділ тестування. Очевидно, це була найбільш складна та контрінтуїтивна річ, яку вони коли-небудь бачили. Навіть ті тестувальники, які були знайомі з GURPS, були приголомшені кількістю кнопок і перемикачів.</p>
            <p>Єдиним, що залишилося від усієї дизайнерської роботи, стали великі кнопки та інформаційне вікно.</p>
            <p>Втім, це лише показало, наскільки складним було би втілення GURPS у повному обсязі. Що нам дійсно слід було зробити, це втілити якусь спрощену GURPS; щось, що більше пасувало б іграм, які ми робили.</p>
            
            <h3 id="section6-4">GURPS стає проблемою</h3>
            
            <p>Отже, Леонард і Джейсон щойно закінчили роботу над вступним роликом до гри — повільна панорама на екрані старого чорно-білого телевізора 50-х років із короткими документальними сценами, що давали гравцям перше уявлення про похмурий світ, в який вони збиралися поринути. В одній з таких коротких сцен двоє солдатів у силових обладунках стріляють у потилицю беззбройному чоловіку, а потім радісно махають рукою в камеру. Крихітна сцена, яка давала зрозуміти рівень жорстокості гри, в яку ви планували грати. Усім нам ролик сподобався, тож ми надіслали копію до Steve Jackson Games, щоб тримати їх у курсі.</p>
            
            <figure>
                <img src="img/intro.png" alt="Вступний ролик">
                <figcaption><em>Вступний ролик</em></figcaption>
            </figure>
            
            <p>Тоді це й сталося. Ми отримали відповідь: «Не схвалено». Чому? Вони заявили, що: «Ролик занадто жорстокий».</p>
            <p>Що-о? Занадто жорстокий!? Хіба вони не бачили, що за гру ми робимо!? У ній скрізь були кров і насильство! У нас була технологія «Розмазало по стінах»™! Ви могли розпиляти людину навпіл бензопилою!</p>
            <p>Очевидно, що вони навіть не дивилися, що за гру ми робимо. Про «чим більше насильства, тим краще» швидко забули. Після цієї відмови також стало очевидним те, що гра потребує кардинальних змін, щоб отримати схвалення від правовласника.</p>
            <p>Нам слід було приймати рішення: залишити GURPS, відмовитися від нашої творчої свободи й підкоритися мінливим примхам ліцензіара, або ж викинути всі механіки та інтерфейс гри, які ми вже встигли зробити, й почати все з нуля.</p>
            <p>Так народилася система SPECIAL, яка одночасно розв’язала обидві проблеми — правами на інтелектуальну власність і надмірною складністю рольової системи.</p>
            <p>SPECIAL була майже ідентичною полегшеній GURPS, яку ми вже впроваджували, тож усе, що могло стати серйозною перешкодою, насправді стало величезною удачею.</p>
            
            <h3 id="section6-5">Пам'ятайте, діти: доводьте справи до кінця</h3>
            
            <p>Хотів би я й далі розповідати про радощі й жахи релізу Fallout, або про деякі більш пізні рішення, які наблизили гру до величі, але...</p>
            <p>Одне з моїх найважливіших рішень у житті — покинути Interplay під час розробки Fallout.</p>
            <p>Мій старий друг, «Бургер» Білл, заснував нову компанію і запросив мене стати її креативним директором. Історія Fallout була завершена: локації, НІПи й завдання були чітко окреслені. Окрім того, моє занепокоєння «кіноіграми» від Interplay на фоні скасування моїх попередніх проєктів лише зростало, тож я пристав на пропозицію «Бургера».</p>
            <p>Минуло стільки років, а я все ще шкодую, що не добив Fallout до кінця. Хоча я багато чому навчився у моїй новій студії, але у завершенні початого є свій сенс. Добре чи погано, успіх чи провал, радість чи біль — наші зусилля формують нас. Відмова від них залишає порожнечу всередині.</p>
            <p>Створення ігор — це чудовий досвід колективної роботи. Дуже рідко можна зустріти команду творчих людей, які розуміються на своїй справі, вміють працювати разом і налаштовані на створення чогось видатного. Якщо ви опинилися в такій команді — тримайтеся за неї. Будете вдячними собі в майбутньому.</p>
        </section>
        
        <section>
            <h2 id="section7">Частина VII <a href="#begin">↩</a></h2>
            
            <h3 id="section7-1">Реліз!</h3>
            
            <p>Я знову відчув себе дитиною. Мені щойно виповнилося 25, я їхав до торгового центру зі жменею грошей з дня народження на своєму вірному крузері (гаразд, цього разу була автівка, але це не суттєво).</p>
            <p>Я пішов прямісінько до Babbage, оминув ряди з іграми для PlayStation, Nintendo-64 і 3DO, та попрямував до задньої частини магазину, де зберігалися справжні скарби: ігри для ПК.</p>
            <p>Коли я нишпорив по полицях з дисками (більшість з яких були за мотивами фільмів, Doom або зроблені за допомогою Macromedia), мою увагу привернула яскрава коробка іржавого кольору. Ностальгічні думки відразу почали танцювати в моїй голові, тож я радісно помчав до свого офісу, щоб випробувати нову гру.</p>
            <p>Я був дуже задоволений тим, якою вийшла історія, персонажі та світ. Але ще більше мене вразив загальний рівень якості гри: анімовані голови персонажів та озвучення вивели її на абсолютно новий рівень.</p>
            <p>Приємно бачити, що Fallout досі живе, не менш зворушливо бачити його відданих фанатів.</p>
            <p>Дивовижна робота від неймовірно талановитої команди.</p>
            <p>Я пишаюся тим, що був частиною старої Interplay, яка «просто хотіла зробити найкращу GURPS-гру».</p>
            
            <h3 id="section7-2">А тепер про дещо зовсім інше</h3>
            
            <p>Мене не один раз питали про певні аспекти історії Fallout – які рішення були прийняті й чому. Декілька питань спливають постійно:</p>
            
            <h4>Китай скинув на нас ядерні бомби?</h4>
            
            <p>Ядерний армагеддон з передісторії був між США та Китаєм. Після релізу кілька людей спитали мене, чому Китай, а не старий знайомий Радянський Союз. Я зробив цей вибір після того, як згадав досвід роботи з Олегом, московським розробником, з яким я працював над тренажером друку на клавіатурі. Одного разу, посеред телефонної розмови я почув якісь приглушені удари, а потім телефон замовк. Коли я спитав його, що це був за шум, він відповів: «О, та це просто російська мафія стріляла з рушниць на вулиці». Я подумав, що він жартує, але це був не жарт. Після цього мені було дуже важко уявити, що колись могутній СРСР буде знову загрожувати світові найближчим часом. Тож я звернувся до наступної великої комуністичної держави, яка уособлювала «схід»: Китаю.</p>
            
            <h4>Ви мені всю фантастику наукою заляпали!</h4>
            
            <p>Чому ми вигадали вірус примусової еволюції, а просто не сказали, що мутації спричинені радіацією? На жаль, наука стверджує, що високі рівні радіації просто вбивають. Нижчі рівні можуть викликати мутації, але у 99% випадків вони не є корисними, й часто призводять до ранньої смерті. Я хотів пояснити, як щось на кшталт радскорпіона могло з'явитися і розмножуватися протягом 60 років. Як на мене, «це все сила радіації» було занадто очевидною наукоподібною маячнею.</p>
            <p>Я хотів правдоподібну передісторію для гри, я хотів пояснень, які хоча б мали вигляд науково обґрунтованих (або принаймні більш обґрунтованих, ніж сюжет «Вони!»<span class="footnote" id="fnref11"><a href="#fn11">11</a></span>). Також я хотів, щоб цей вірус був частиною плану головного лиходія гри — створення раси супермутантів з людей, шляхом занурення їх у чани з удосконаленим вірусним агентом.</p>
            
            <figure>
                <img src="img/lieutenant.png" alt="Лейтенант">
                <figcaption><em>Лейтенант</em></figcaption>
            </figure>
        
            <p>Історія ВПЕ була приблизно такою:</p>
            
            <div class="quote-block">
                <p>Вірус було генетично змінено для лікування й відновлення ДНК, пошкодженої вірусом імунодефіциту людини. Як і все хороше, він мав певні недоліки: розроблений для заміни конкретних ділянок ДНК, іноді він змінював неправильні послідовності генів, що призводило до стрімких і непередбачуваних мутацій. Авжеж, уряд склав два плюс два й усвідомив, що цей вірус можна запрограмувати для зміни людського геному на власний розсуд. А з огляду на загрозу глобальної війни, вони забажали створити суперсолдата на зразок Капітана Америки. Отже, згідно з сюжетом, військова база — майбутнє Сяйво — була дослідницьким центром, де займалися створенням цього супервірусу, й вони вже були на межі прориву. Я намагався натякнути, що про ці дослідження стало відомо, і що цей витік інформації, можливо, і був каталізатором пуску ракет. Також це пояснює, чому Сяйво досі лишається радіоактивним кратером. Проте навіть ядерні вибухи не змогли зупинити цей вірус. Коли впали бомби, деякі сильно опромінені штами вижили й дрейфували з ядерними вітрами по всьому світу. Вірус, створений для маніпуляцій із ДНК задля створення сильніших, більших і агресивніших людей, проник у все живе поза межами безпечних сховищ. Також вірус мутував настільки сильно, що зміг уражати ссавців і навіть деяких комах. Це були не генетичні мутації — це був вірус, який спричиняв модифікацію генів...</p>
            </div>
            
            <p>Мені це здавалося більш правдоподібним!</p>
            
            <h4>Кришки від пляшок як валюти?</h4>
            
            <p>Пригадую, як мій колега по Fallout, Браян Феєрмут, запитав про ціни в магазинах: скільки коштуватимуть речі. Я задумався: «Коштуватимуть чого?» Якою була наша ігрова валюта? У нас виникло кілька ідей:</p>
            
            <ul>
                <li>Система чистого бартеру? Та ні, гравцеві буде складно зрозуміти цінність різних речей. (Дві шкурки свинорила за горнятко кави, нормально?)</li>
                <li>Набої? Мушу визнати, що набої дуже корисні в пустці. Але ми відкинули цю ідею (вибачте), коли зрозуміли, що люди будуть дуже обережно користуватися, наприклад, кулеметами, оскільки кожна черга суттєво зменшуватиме їхні фінансові спроможності! Такі обмеження були би не дуже приємними.</li>
                <li>Кредитні картки? Тверда пластикова валюта, але більшість із них мали згоріти у ядерному полум'ї.</li>
            </ul>
            
            <p>Тож я подумав, яку блискучу річ розміром із жетон можна знайти на смітнику? Щось звичайне, але не настільки, щоб бути скрізь. Ну звісно ж, кришки від пляшок! (А ще мені подобалася ідея кришок, нанизаних на шнурок, які б дзвеніли, коли їх витягають.)</p>
            
            <h4>Двоголові корови?</h4>
            
            <p>Ну, спочатку їх не було. Коли я думав про фермерську спільноту в Шейді Сендз, мені було цікаво, яку худобу вони триматимуть, щоб прогодувати себе. Звичайні корови з курчатами виглядали не надто постапокаліптичними; нам потрібні були істоти, достатньо витривалі, для того, щоб вижити в пустці, достатньо великі, щоб не боятися більшості хижаків, і достатньо дурні, щоб їх можна було одомашнити. Оскільки Шейді Сендз повинно було мати індо-тібетський колорит, я не міг позбутися ідеї постапокаліптичного яка. Тому худоба перетворилася на незграбних мутованих ховрахів з довгою шерстю. М'ясо ховрахів? Це вже постапокаліптично! Ці звірі підтримували життя мешканців селища, їх вважали майже святими — звідси назва «брамін». Я був щасливим протягом кількох місяців, допоки хтось не зауважив, що мої браміни були схожими на бант<span class="footnote" id="fnref12"><a href="#fn12">12</a></span>. Дідько! Не знаю, кому в голову прийшла ідея двоголових корів... але принаймні нас не засудять LucasArts.</p>
            
            <h4>О, Братство Сталі!</h4>
            
            <p>Мені дуже подобається, що зрештою вийшло із цих хлопців, але їхнє походження було не надто оригінальним. Я просто хотів створити ватагу, схожу на ченців цитаделі вартових із Wasteland. Це була одна з моїх найулюбленіших частин оригінальної гри — стара ізольована кам'яна фортеця, ченці в мантіях та з енергетичною зброєю, які підривали будь-яких порушників. Фантастично.</p>
            
            <figure>
                <img src="img/brotherhood.png" alt="Братство Сталі">
                <figcaption><em>Братство Сталі</em></figcaption>
            </figure>
            
            <p>Братство навмисно було створене як постапокаліптичний релігійний орден, покликанням якого було збереження технологій старого світу. Однак, на відміну від нігілістичних вартових з Wasteland, я дуже хотів, щоб гравець мав змогу приєднатися до них (і отримати усі їхнє дивовижне спорядження, звісно). Бувши близьким до середньовічної чернечої тематики, Братство стало більше схожим на лицарський орден із недовірою до чужинців, ніж на збіговисько божевільних фанатиків. Хоча це й робило їх схожими на концепції Gamma World (лицарі генетичної чистоти) і Warhammer 40K (імперські технокульти), мені просто подобалася ідея високотехнологічних лицарів у силових обладунках, з вібромечами й лазерами Ґатлінґа в руках. Повний фан-сервіс, як на мене.</p>
            
            <h4>Кігті смерті — жах пустки</h4>
            
            <p>Це завжди була велика луската ящірка? Ні. Початковим задумом для цієї жахливої істоти була роль вищого хижака пустки, суміш росомахи й бурого ведмедя, що мутувала під дією ВПЕ. Вона могли вижити будь-де й нічого не боялася; легендарна сила природи, яка вселяла жах у серця людей! На жаль, художники подивилися на мій ескіз, і сказали: «Чувак, тут забагато волосся». Це була правда. Росоведмідь був волохатим, нічого тут не вдієш.</p>
            
            <div class="image-row">
                <figure>
                    <img src="img/death_concept.png" alt="Концепт-арт кігтя смерті">
                    <figcaption>Концепт-арт кігтя смерті</figcaption>
                </figure>
                <figure>
                    <img src="img/death_model.jpg" alt="Модель кігтя смерті">
                    <figcaption>Модель кігтя смерті</figcaption>
                </figure>
            </div>
            
            <p>І от що сталося: новостворені Black Isle почали працювати над тим, що згодом мало стати Planescape: Torment. Одним із перших художніх втілень гри стала жахлива істота під назвою «тарраск». Вона була виліплена з глини, а потім крок за кроком оцифрована у 3D-модель. Надалі виявилося, що тарраски не з'являться у Planescape, тож ця модель лишилася невикористаною... Таким чином, волохатий росоведмідь перетворився на двоногу лису рептилію.</p>
			<p>(Подивіться на сторінку 339 посібника з монстрів для другого видання D&D... Святі кицьки! Це ж кіготь смерті!)</p>
            
            <figure>
                <img src="img/tarrasque.jpg" alt="Тарраск">
                <figcaption><em>Тарраск</em></figcaption>
            </figure>
            
        </section>
        
        <section>
            <h2 id="section8">Частина VIII <a href="#begin">↩</a></h2>
            
            <h3 id="section8-1">Так, Творцю</h3>
            
            <p>Творець не завжди був сукупністю поглинених істот. Спочатку він був людиною, яка піддалася впливу ВПЕ в чанах Маріпози й перетворилася на супермутанта, але не схожого на інших — Творець став неймовірно розумним. Він одразу зрозумів переваги свого нового тіла й повірив у те, що його доля — це порятунок людства (шляхом перетворення усіх на супермутантів, звісно). Єдність допомогла би людям пристосуватися до цього суворого світу! Вона поклала би кінець війнам (бо ми контролюватимемо усіх), нерівності (бо всі будуть однаковими мутантами) та стражданням (бо супермутанти занадто тупі для усвідомлення того, що вони страждають). Він був простим хлопцем, який хотів урятувати світ, але його не так зрозуміли.</p>
            <p>О, так, «супермутанти»? Це була тимчасова назва для надміцних ВПЕ-солдатів Творця. Ми просто не змогли вигадати нічого кращого, тож воно прижилося. Оскільки вони були вдосконаленими чимось на зразок сироватки суперсолдата Капітана Америки, то й стали супермутантами.</p>
            
            <h3 id="section8-2">Боже, оце так гільйотина</h3>
            
            <p>Fallout залишався великою грою навіть після того, як із нього вирізали купу ідей. Деякі з них були непоганими, але просто не пасували цьому світові. Інші були занадто масштабними. Треті були занадто дурними.</p>
            <p>Наприклад, пустельні рейдери повинні були мати кілька ворожих одна одній фракцій, кожна зі своїми пригодами й сюжетними лініями.</p>
            <p>Шакали — плем'я канібалів, які віддавали перевагу поїданню своїх бранців, аніж одне одного. Вони мали бути низькорівневими психопатами, з якими гравець бився би на початку гри. Ви могли здобути хорошу репутацію, якби перебили їхнє плем'я. Або мати купу скажених поплічників, якби залишили їх у живих.</p>
            <p>Гадюки — ще одне плем'я кровожерливих рейдерів. Цим хлопцям подобалися кістяні обладунки та пошук жертв для свого зміїного бога (змішайте ацтеків і культ змії з «Конана», щоб отримати доволі точне уявлення). Гадюки кидали своїх бранців на арену з гігантською гадюкою. Вцілілим давали вибір: приєднатися до клану, або бути принесеним у жертву їхньому богу. Однак, для приєднання вам потрібно було би виконати кілька завдань, щоб довести клану свою цінність: викрасти караван, здійснити набіг на поселення, зачистити гніздо радскорпіонів або відбити джерело води у ворожого угруповання. Звісно, у вас було би безліч варіантів для виконання цих завдань. Зрештою, якщо ви добре впоралися із цим, то мали здобути повагу клану (а також захист від набридливих пустельних хижаків, поки ви знаходитеся на їхній території).</p>
            <p>Хани (єдине плем'я рейдерів, що потрапило до гри) — натхненні реальною бандою байкерів, Монголів. Це були міцні сучі діти, які виживали в пустці здійснюючи набіги та вбиваючи заради здобичі — принаймні так я собі їх уявляв. Тож через кілька поколінь вони справді стали схожими на варварів-мародерів, яких намагалися наслідувати.</p>
            
            <h3 id="section8-3">«Небезпечні мандри» – тепер з пушками!</h3>
            <p>Одна із запланованих локацій змінила би усе враження від Fallout — ми з Браяном Феєрмутом виношували ідею розумних тварин, яких хотіли додати в гру. Саме так: балакучих єнотів і кроликів. З пушками.</p>
            
            <figure>
                <img src="img/raccoon.png" alt="Єнот">
                <figcaption><em>Єнот</em></figcaption>
            </figure>
            
            <p>Ідея полягала в тому, щоб додати завдання про нове плем'я пустельних рейдерів. Вистежуючи бандитів, гравець мав пройти серію печер і виявити, що вони утворюють підземне лігво для великої групи двоногих тварин, що вміють розмовляти. Звірі стали на ноги (як у «Таємниці щурів»<span class="footnote" id="fnref13"><a href="#fn13">13</a></span>), зазнавши впливу ВПЕ, який їм вводили медичні роботи в лабораторії. Коли їхні підземні ферми заповнили землекопи, їм самим довелося вдатися до набігів. Усе це неминуче привело би гравця до підземних ферм, нір землекопів і медичного центру, сповненого роботів, який знаходився під усім цим.</p>
            <p>Протягом цього завдання гравець міг знайти собі унікального напарника — єнота-стрільця. Також ми планували завдання про налагодження зв'язків між тваринами й Хабом, каравани між ними та усі побічні завдання, які могли із цього випливати.</p>
            <p>Поки Браян носився із завданнями про пухнастих, художники провели нараду щодо кількості персонажів у грі. Ми створили більше, ніж вони встигли би намалювати й анімувати. Довелося піти на компроміс: оскільки ці мутовані звірі нечасто зустрічалися, але потребували кількох комплектів обладунків та унікальних анімацій, їх довелося порізати. Бідний Браян, він вклав стільки любові у цих тваринок!</p>
            
            <h3 id="section8-4">Ірвінська утопія</h3>
            
            <p>Ще однією безглуздою ідеєю була «Ірвінська утопія». Interplay була розташована у прекрасному місті Ірвін у Каліфорнії. Зовні місто було чудовим — високі скляні будівлі, пальми, відсутність злочинності й бідності — ніби втілене у життя ідеальне суспільство 50-х років. Однак, за приємним фасадом ховалися й темні сили: The Irvine Land Company. Ця корпорація діяла на всіх рівнях суспільства Ірвіна, залізною рукою нав'язуючи своє бачення міста (серйозно, в Ірвіні існувало лише три дозволені кольори для будь-якої будівлі — пісочний, бежевий і теракотовий; працівники Interplay, які їздили на не дуже гарних машинах, зазнавали переслідувань з боку поліції; якщо фасад вашої будівлі виглядав брудним, ви отримували штраф від міста).</p>
            <p>Авжеж, ми хотіли пожартувати над «власниками» Ірвіна додавши їх до нашої гри!</p>
            <p>Оскільки дія Fallout відбувалася на півдні Каліфорнії, ми хотіли помістити місто під назвою «Утопія» саме на місці Ірвіна. Утопія була оточена масивними стінами зі сталі та патрулями роботів-убивць. Коли ви потрапляли всередину, то знаходили людей, які жили у добре доглянутому довоєнному місті й нічого не потребували. Авжеж, ці люди були тупими, як мішок з лайном, і нічого не могли зробити без своїх роботів-помічників, які, взагалі-то, були їхніми наглядачами й контролювали кожен аспект їхнього життя. Роботами керував би суперкомп'ютер, розташований у центрі міста й виготовлений The Irvine Land Corporation.</p>
            <p>Сатира!</p>
            <p>Найкрутішою частиною Утопії мали би стати руїни Interplay, які ми хотіли залишити за стінами. У нас була би невеличка зруйнована будівля з нашими скелетами, захованими серед уламків. Це було би чарівно.</p>
            
            <h3 id="section8-5">Мрець Джим</h3>
            
            <p>«Dead Viper» — інша безглузда ідея, яка не пережила редакторських правок. Під час розробки Браян Фарґо тільки-но придбав спортивний Dodge Viper яскраво червоного кольору. Він кожного ранку сяяв від гордості, коли його V10 гарчав на стоянці. Майже одразу ця спортивна автівка почала страждати від дрібних механічних негараздів. Зрештою, більшість часу вона проводила на стоянці Interplay та в майстернях, а не в дорозі.</p>
            <p>Як справжні безжальні виродки, ми хотіли познущатися з цього.</p>
            
            <figure>
                <img src="img/car.png" alt="Концепт-арт автівки">
                <figcaption><em>Концепт-арт автівки</em></figcaption>
            </figure>
            
            <p>Серед руїн Interplay гравець міг знайти новий блискучий червоний Dodge Viper і навіть взаємодіяти з ним: «Це високопродуктивний спортивний автомобіль. Трохи підремонтувати й можна їхати...» Після цього гравець міг вирушити на інший кінець пустки в пошуках запчастин для спортивних машин, щоб потім стильно проїхатися радіоактивною пустелею на відремонтованому транспортному засобі. Нюанс полягав у тому, що скільки б деталей ви не знайшли, вам би все одно не вдалося полагодити машину.</p>
            <p>Ми навіть жартували, що у фінальних титрах покажемо супермутанта, який підходить до машини та з подивом на неї дивиться, після чого буцає її ногою і вона заводиться з першого разу. Останні кадри — за кермом Viper мутант їде назустріч сонцю, що заходить... Неоціненне видовище.</p>
            
            <h3 id="section8-6">Ось і все, народ!</h3>
            
            <p>От і все. Маю надію, що моє нескладне бурмотіння залишило кількох фанатів щасливими.</p>
            <p>Дозвольте мені завершити ще однією історією. Кілька тижнів тому я був на Тайвані, проводив лекцію про принципи ігрового дизайну. Після неї до мене підійшов молодий розробник і сказав, що Fallout змінив його життя. Він грав у нього в дитинстві — ця гра сформувала його погляди на те, якими можуть бути комп'ютерні ігри й заохотила піти в ігрову індустрію.</p>
            <p>Він хотів, щоб я подякував усій команді за те, що вони надихнули його.</p>
            
            <figure>
                <img src="img/end.jpg" alt="Кінець">
                <figcaption><em>Кінець</em></figcaption>
            </figure>
            
            <p>Йому, а також усім іншим фанатам Fallout я можу сказати лише одне: «Ні, це ми вам дякуємо».</p>
        </section>
    </main>
    
    <div class="footnotes">
        <div id="fn1" class="footnote-item">
            <p>1. <a href="https://uk.wikipedia.org/wiki/%D0%9A%D1%80%D1%83%D1%97%D0%B7%D0%B5%D1%80_(%D0%B2%D0%B5%D0%BB%D0%BE%D1%81%D0%B8%D0%BF%D0%B5%D0%B4)">Крузер</a> (англ. cruiser bicycle, beach cruiser) — велосипед, призначений для міських прогулянок. Відрізняється унікальним дизайном і конструкцією, низькою кількістю передач (від 1 до 8). Сьогодні крузер вибирають здебільшого любителі спокійної міської та приміської їзди, стиляги, рокери-велосипедисти, а також любителі автентичного класичного стилю.
            <a href="#fnref1" class="footnote-backref">↩</a></p>
        </div>
        <div id="fn2" class="footnote-item">
            <p>2. В оригіналі присутня гра слів Assistant Producer / Ass Prod.
            <a href="#fnref2" class="footnote-backref">↩</a></p>
        </div>
        <div id="fn3" class="footnote-item">
            <p>3. <a href="https://uk.wikipedia.org/wiki/%D0%A1%D1%82%D1%80%D0%B8%D0%B1%D0%BE%D0%BA_%D1%87%D0%B5%D1%80%D0%B5%D0%B7_%D0%B0%D0%BA%D1%83%D0%BB%D1%83">«Стрибок через акулу»</a> (англ. Jumping the shark) — метафора, яка використовується американськими телевізійними критиками та фанатами з 1990-х років для позначення моменту, коли телевізійний серіал проходить пік успішності. Як тільки шоу «стрибає через акулу», глядачі відчувають помітне зниження якості або розуміють, що шоу зазнало занадто багато змін, втративши початкову чарівність та привабливість.
            <a href="#fnref3" class="footnote-backref">↩</a></p>
        </div>
        <div id="fn4" class="footnote-item">
            <p>4. Цілься в Місяць, навіть якщо схибиш, залишишся серед зірок. (У. Клемент Стоун) / Aim for the moon. If you miss, you may hit a star. (W. Clement Stone)
            <a href="#fnref4" class="footnote-backref">↩</a></p>
        </div>
        <div id="fn5" class="footnote-item">
            <p>5. <a href="https://uk.wikipedia.org/wiki/%D0%9D%D0%B5%D0%B1%D0%B5%D0%B7%D0%BF%D0%B5%D1%87%D0%BD%D1%96_%D0%BC%D0%B0%D0%BD%D0%B4%D1%80%D0%B8">«Небезпечні мандри»</a> (англ. Watership Down, дослівний переклад «Вотершипське пониззя») — дитячий пригодницький фентезійний роман британського письменника Річарда Адамса, виданий 1972 року. Це історія про пригоди групи кроликів, які зображені у своєму природному середовищі, але антропоморфні, мають власну мову, приказки, легенди.
            <a href="#fnref5" class="footnote-backref">↩</a></p>
        </div>
        <div id="fn6" class="footnote-item">
            <p>6. <a href="https://uk.wikipedia.org/wiki/%D0%9A%D0%BE%D0%BC%D0%B0%D0%BD%D0%B4%D1%83%D0%B2%D0%B0%D0%BD%D0%BD%D1%8F_%D0%BF%D0%BE%D0%B2%D1%96%D1%82%D1%80%D1%8F%D0%BD%D0%BE-%D0%BA%D0%BE%D1%81%D0%BC%D1%96%D1%87%D0%BD%D0%BE%D1%97_%D0%BE%D0%B1%D0%BE%D1%80%D0%BE%D0%BD%D0%B8_%D0%9F%D1%96%D0%B2%D0%BD%D1%96%D1%87%D0%BD%D0%BE%D1%97_%D0%90%D0%BC%D0%B5%D1%80%D0%B8%D0%BA%D0%B8">Командування повітряно-космічної оборони Північної Америки</a> (англ. North American Aerospace Defense Command, NORAD) — об'єднана система аерокосмічної оборони США та Канади. Її завданнями є контроль повітряного та навколоземного простору, попередження про повітряний або ракетний напад, протиповітряна та протиракетна оборона.
            <a href="#fnref6" class="footnote-backref">↩</a></p>
        </div>
        <div id="fn7" class="footnote-item">
            <p>7. В оригіналі це shelter/vault.
            <a href="#fnref7" class="footnote-backref">↩</a></p>
        </div>
        <div id="fn8" class="footnote-item">
            <p>8. Heap of Gore Technology™.
            <a href="#fnref8" class="footnote-backref">↩</a></p>
        </div>
        <div id="fn9" class="footnote-item">
            <p>9. <a href="https://en.wikipedia.org/wiki/Seven_dirty_words">Сім брудних слів, які не можна казати на телебаченні</a> — монолог Джорджа Карліна 1972 року.
            <a href="#fnref9" class="footnote-backref">↩</a></p>
        </div>
        <div id="fn10" class="footnote-item">
            <p>10. Ту́ага Дє Да́нанн, а також <a href="https://uk.wikipedia.org/wiki/%D0%A2%D1%83%D0%B0%D1%82%D0%B0_%D0%94%D0%B5_%D0%94%D0%B0%D0%BD%D0%B0%D0%BD%D0%BD">Туата Де Дананн</a> в літературі, Народ (люди) богині Дану (давньоірл. Tuatha Dé Danann, давньоірландська вимова /tuːaθa ðʲeː ðaNaN/, сучасна ірландська вимова /ˈt̪ˠuə(hə) dʲeː ˈd̪ˠan̪ˠən̪ˠ/) — четверте з міфічних племен, що правили Ірландією.
            <a href="#fnref10" class="footnote-backref">↩</a></p>
        </div>
        <div id="fn11" class="footnote-item">
            <p>11. <a href="https://uk.wikipedia.org/wiki/%D0%92%D0%BE%D0%BD%D0%B8">«Вони!»</a> (англ. Them!) — чорно-білий американський науково-фантастичний фільм з елементами фільму жахів, поставлений у 1954 році режисером Дугласом Гордоном.
            <a href="#fnref11" class="footnote-backref">↩</a></p>
        </div>
        <div id="fn12" class="footnote-item">
            <p>12. Банта — створіння зі всесвіту «Зоряних воєн»; велика травоїдна тварина з великими вигнутими рогами й товстою волохатою шкірою, невибаглива, здатна виживати практично в будь-якому кліматі.
            <a href="#fnref12" class="footnote-backref">↩</a></p>
        </div>
        <div id="fn13" class="footnote-item">
            <p>13. <a href="https://uk.wikipedia.org/wiki/%D0%A2%D0%B0%D1%94%D0%BC%D0%BD%D0%B8%D1%86%D1%8F_%D1%89%D1%83%D1%80%D1%96%D0%B2">«Таємниця щурів»</a> — фентезійний мультфільм 1982 року.
            <a href="#fnref13" class="footnote-backref">↩</a></p>
        </div>
    </div>
    
    <div class="control-panel">
        <button id="theme-toggle" class="control-button">/</button>
        <a href="#article-title" class="control-button">↑</a>
    </div>
    
    <script>
        // Перемикання теми
        const themeToggle = document.getElementById('theme-toggle');
        
        themeToggle.addEventListener('click', () => {
            const currentTheme = document.body.getAttribute('data-theme');
            if (currentTheme === 'dark') {
                document.body.removeAttribute('data-theme');
                localStorage.setItem('theme', 'light');
            } else {
                document.body.setAttribute('data-theme', 'dark');
                localStorage.setItem('theme', 'dark');
            }
        });
        
        // Відновлюємо тему за замовчуванням при завантаженні сторінки
        document.addEventListener('DOMContentLoaded', () => {
            const savedTheme = localStorage.getItem('theme');
            if (savedTheme === 'dark') {
                document.body.setAttribute('data-theme', 'dark');
            }
        });
    </script>
</body>
</html>
